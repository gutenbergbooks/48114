<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Apologia della vita politica di F. D. Guerrazzi, di Francesco Domenico Guerrazzi
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1.5em 10%; font-size: 95%;}
.blockright {margin: 1em 10% 1em 40%; font-size: 95%;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}
.r {text-align: right;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em;}
h3 {font-size: 110%; margin-top: 1.5em;}

span.smaller {display: block; font-size: 80%; margin: .5em 5%;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.tiny {width: 10%; margin-left: 45%; margin-right: 45%;}
hr.tbs {width: 20%; margin: 1.5em 40%; visibility: hidden;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
.footnotes p {padding: 0 1em;}
.footnotes a {text-decoration: none;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em; margin-bottom: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps; font-style: normal;}
.scp {font-variant: small-caps; text-transform: lowercase; font-style: normal;}
.upright {font-style: normal;}
.nospace {white-space: nowrap;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1.5em; padding-top: .2em; padding-right: .2em; padding-bottom: .2em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}
.errata {width: 80%; margin: 2em 10%; font-size: 90%;}
.errata td {vertical-align: top;}
.errata td.r {text-align: right; vertical-align: top; padding-right: 1em;}

.figcenter {text-align: center; margin: 1em auto; clear: both; max-width: 100%;}

img {max-width: 100%; height:auto;}
.caption {text-align: center; font-size: 85%; text-indent: 0; margin: 0.25em 0;}
img.border {border: 1px solid silver;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}
.intnote {margin: 1em 10%; border: thin dotted silver; font-family: serif;}

.poem {text-align: left; font-size: 95%; margin: 1em 10%;}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}
.poem p.i5 {text-indent: 4em;}
.poem p.i6 {text-indent: 6em;}
.poem p.dotted {letter-spacing: .2em;}

    </style>
  </head>
<body>

<div class="booktitle">

<h1>APOLOGIA DELLA VITA POLITICA<br />
DI F. D. GUERRAZZI</h1>
</div>

<hr class="silver" />

<div class="figcenter"><a id="fritratto"></a>
  <img src="images/ritratto.jpg" alt="" />
<p class="caption">F. D. Guerrazzi — Da un ritratto in Fotografia — Luglio 1851.</p>
</div>

<hr class="silver" />

<div class="titlepage">
<p class="main-t">
APOLOGIA
</p>

<p>
DELLA
</p>

<p class="x-large">
VITA POLITICA
</p>

<p class="main-t">
DI F.-D. GUERRAZZI
</p>

<p class="pad2">
SCRITTA DA LUI MEDESIMO.
</p>

<p class="pad4">
<span class="large g">FIRENZE.</span><br />
<span class="small">FELICE LE MONNIER.<br />
—<br />1851.</span>
</p>
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_v">[v]</span>
</p>

<h2 id="avvertenza">
AVVERTENZA.
</h2>

<p>
Le agitazioni popolari trasmodando in Italia nel 1848,
siccome avviene in tutti i movimenti politici, tenevano
inquieti gli animi delle classi più agiate, tanto più insofferenti
di tumulti quanto meno abituate alla vita politica
degli Stati liberi.
</p>

<p>
La Toscana, agitata anch'essa, sperò maggior quiete
nel Ministero del 26 ottobre; e comunque il desiderio
si spingesse oltre il possibile, tuttavia la parte più
intelligente e spassionata riconobbe singolarmente in
F.-D. Guerrazzi l'uomo che il ristabilimento dell'ordine
voleva e si adoprava per conseguirlo.
</p>

<p>
Penetrato dei suoi doveri di Ministro Costituzionale,
egli pose rara solerzia nel conciliare lo elemento democratico
con il Principato Rappresentativo, al quale ebbe
l'ossequio e l'affetto che quei doveri e la sua coscienza
gl'imponevano.
</p>

<p>
Penetrato del bisogno di dare alla Italia la sua Nazionalità,
secondò con ogni sforzo in questo fine santissimo
i chiari voleri del Principe, e si adoprò ad un ingrandimento
dei singoli Stati entro i limiti del possibile.
</p>

<p>
Lasciati varii Stati, ed il nostro fra questi, a loro
stessi nel 1849, in un momento nel quale sarebbe stato
forse più che in altri tempi necessario ogni sforzo dei
Poteri costituiti a risparmiare disastri, tutti gli uomini
intelligenti e spassionati si congratularono che vi fosse
al Governo cotesto Uomo, il quale, lottando vivamente con
le irrompenti moltitudini, e gl'impeti furiosissimi degli
<span class="pagenum" id="Page_vi">[vi]</span>
estremi Partiti, impedisse i gravissimi danni che minacciavano.
</p>

<p>
Ad esso, al suo non comune coraggio, alla non
comune intelligenza sua nelle cose politiche, si attribuiva
la salvezza del Paese.
</p>

<p>
Ed invero, riavutosi dallo stupore del non aspettato
abbandono del Principe, egli non risparmiò nè fatiche
nè vigilie, nè schivò pericoli, per salvare il Paese dalla
guerra civile e dall'anarchia, nelle quali cotesto avvenimento
fu per gettarlo.
</p>

<p>
Venne restaurato l'antico Governo, e la Commissione
Municipale sembrò che per un momento riconoscesse i
benefizii da lui resi al Paese e allo stesso Governo ch'essa
restaurava: se non che, fatto di poco più stabile l'antico
ordine politico, i benefizii andarono dimenticati, anzi furono
compensati con un Carcere di Stato, e poi con una
accusa di Perduellione!
</p>

<p>
Alla voce della coscienza pubblica fu anteposta la
querela di certo officiale di polizia, oscuro e peggio (ora
processato per falsità, e dichiarato di perdutissima fama<a class="tag" id="tag1" href="#note1">[1]</a>),
il quale divenne l'attivo agente nella compilazione
di un Processo giunto ormai alla mostruosa mole di dieci
grosse filze e varie migliaia di pagine.
</p>

<p>
Così l'Uomo di chiara fama letteraria, e del quale
Italia, non che Toscana, si onora; l'Uomo che con esporre
vita e salute riuscì a salvare il suo Paese, era costretto
a difendersi ed a lottare nella fangosa arena
dei Processi Criminali; conflitto diseguale, sostenuto
per una parte dall'Accusato chiuso in strettissimo carcere
con la smarrita o confusa memoria dei molti fatti
che in mezzo al trambusto popolare erano avvenuti nell'Amministrazione
<span class="pagenum" id="Page_vii">[vii]</span>
Governativa, costretto a rendere conto
dei mezzi esaminati singolarmente, senza che gli venisse
apprezzato il fine raggiunto; dall'altra, dal tristo Accusatore
libero, e forte di mille braccia che facevano a gara
per sovvenirlo.
</p>

<p>
Venuti a fine, dopo ben 25 mesi, la immane mole
del Processo ed i lavori dell'Accusa, fu il tempo del difendersi.
Comunque lo intiero Processo dovesse compilarsi
per gli ordini del Senato, era almeno a sperarsi
che, se ciò non era stato osservato, almeno il giudizio
dovesse rinviarsi a quella suprema Magistratura. Ma
non fu così: fin qui i veri Giudici sono stati negati, e
conviene rispondere ad atto di Autorità incompetente.
Primo elemento della Difesa dovevano essere i Documenti
degli Archivii Ministeriali, dai quali agevolmente si sarebbe
conosciuto come il Prevenuto si fosse comportato
nella sua amministrazione. Conveniva esaminarli e fare,
siccome l'Accusa aveva fatto, la scelta degli utili allo assunto.
Quei Documenti sono stati fino a qui negati:
speriamo non lo saranno in avvenire, se pure le armi
dovranno essere pari tra l'Accusa e la Difesa.
</p>

<p>
Intanto l'Accusa non potendo dissimulare a sè stessa
qual fosse la generale opinione in questo Processo, pubblicava
il frutto delle sue peregrinazioni agli Archivii ed
alle case dell'Imputato, in un grosso Volume a stampa.
Fin qui non era avvenuto in Toscana che si rendessero
di pubblica ragione Atti dei Processi Criminali prima della
Sentenza; nè trovo che altrove cotesto sistema costumasse.
Convenne quindi contrapporre alcun lavoro che
stesse a distruggere le idee inesatte che il confuso Volume
potesse far nascere.
</p>

<p>
E questo parve al Prevenuto diritto e debito fare
da sè stesso in rispetto della Patria, degli amici, e di
<span class="pagenum" id="Page_viii">[viii]</span>
sè: ond'egli dette mano al presente lavoro, aiutato dai
Documenti medesimi dell'Accusa e da altri pochi raccolti.
</p>

<p>
Comunque io vada persuaso che questa Memoria
soverchi all'uopo di ribattere l'Accusa, tuttavia io credo
per obbligo di ufficio dovere apprestare sollecitamente altri
lavori sui deposti testimoniali, e preparare poi nuove
prove (e tra queste i Documenti degli Archivii che ci verranno
concessi) per il pubblico dibattimento, affinchè
l'alta Magistratura, sola legittima a giudicare di questo
Processo, possa con maggior sicurezza, se non riparare
i danni di una carcerazione spinta ormai al ventinovesimo
mese, rendere almeno allo Accusato quel compenso
di lode, al quale la rettitudine delle sue intenzioni,
i sacrifizii e le pene consumate pel pubblico bene, la
evidenza dei fatti e delle prove che li accertano, gli danno
inoppugnabile diritto.
</p>

<p class="indl">
<i>Settembre 1851.</i>
</p>

<p class="indr">
<span class="smcap">Avv. Tommaso Corsi</span>
</p>
</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="introduzione">
INTRODUZIONE.
</h2>

<div class="blockright">
<p>
E chi oserà rispondere NO alla ribellione nei
primi momenti di furore, fra i saturnali della non
isperata onnipotenza?
</p>

<p class="indr">
<span class="smcap">Byron.</span> <i>La Isola</i>, § V.
</p>
</div>

<p>
Me accusano di tradimento: e tale apposero accusa anche a Focione;
e condottolo a bere la cicuta, i suoi nemici non riputarono
averne vittoria intera, finchè non fecero decretare, che il suo corpo
fosse gittato fuori dei confini dell'Attica, e nessuno Ateniese si attentasse
a somministrare fuoco pei suoi funerali. Per la quale cosa non
vi fu alcuno dei suoi amici che ardisse di pur toccare il cadavere
infelice: solo un certo Conopione, uomo plebeo, notte tempo, recatoselo
sulle spalle, lo trasportò al disopra di Eleusina, e tolto il
fuoco dal territorio di Megara, abbruciollo. Una donna megarese,
assistendo ai funerali, formò un tumulo vuoto, e versovvi sopra i
libamenti, e postesi le ossa in seno portossele a casa, e le seppellì
accanto del focolare, dicendo: «<i>O lari amici, io depongo appo
voi queste reliquie di un uomo dabbene. Voi restituitele poscia ai sepolcri
dei di lui antenati, quando gli Ateniesi fatto abbiano senno</i>.»
Per verità, non andò guari che le loro faccende medesime fecero
conoscere agli Ateniesi quale sopraintendente, e custode della
temperanza e della giustizia avessero perduto, e gl'innalzarono
una statua di rame, e ne seppellirono le ossa a pubbliche spese.<a class="tag" id="tag2" href="#note2">[2]</a>
</p>

<p>
In due cose soltanto io presumo paragonarmi a Focione: nello
amore della temperanza e della giustizia, e nei patimenti di persecuzione
acerbissima; anzi, se bene io considero, nei patimenti,
parmi superarlo di assai, imperciocchè la morte sia termine di
tutta angoscia, e rivendicazione di vera libertà; ma io sento da oltre
due anni il sepolcro, e nonostante vivo. Vivo per vedere le miserie
<span class="pagenum" id="Page_2">[2]</span>
della patria dolcissima; vivo per udire il lamento dei travagliati, che
mi percote fin qua; vivo per considerare la mia famiglia dispersa
come foglie di un arbore maledetto, e i miei nepoti orfani per la seconda
volta, senza consiglio e senza guida nel più arduo periodo
della vita, lontani dalla patria e da me; vivo per sentirmi consumare
viscere e cervello da una lima, che lenta e continua sperpera
la mia esistenza in minutissime particole come limatura di
ferro. — Orribile strazio d'intelligenza non nata a intisichire nel
carcere! Io quando mi volto a dietro per considerare lo spazio di
tempo percorso durante la mia prigionia, mi spavento meno della
sua lunghezza, che della inerzia alla quale ebbe ad accostumarsi
la mia anima per sopportarla.
</p>

<p>
Nè questo è tutto: comunque sepolto, io ho udito convenire
sopra la lapide, che mi hanno messo sul capo, gente di ogni maniera
a scagliarmi anatemi di calunnie atroci e codarde. Quanto
le fazioni raccolgono di più frenetico, la ignoranza di più insensato,
la perfidia di più velenoso, il truce furore di parte ha fatto bollire
nella empia caldaia delle streghe di Machbetto per consumarmi
non pure la vita del corpo, ma eziandio la fama, ch'è la vita
dell'anima. Oh! certo colui che primo impiegava il ferro a fabbricare
le penne ebbe il tristo presagio che farebbero obliare un
giorno gli stessi pugnali; ed io l'ho provato! Veramente nella rabbia
della persecuzione <i>i bravi della penna</i> avventando colpi vennero
a percotersi di mutue ferite; ma chi ha rilevato i turpi assurdi, o
le sanguinose contradizioni? Nessuno. Nuovo esempio del come
gli uomini si mostrino troppo più operosi nel male che nel bene.
Però, assai meglio dello iloto ubriaco a persuadere nel fanciullo
spartano lo amore della temperanza, gli odierni saturnali delle fazioni
varranno a confermare nei nostri figliuoli lo abborrimento
della calunnia codarda. Se così avverrà, come spero, non mi dorrò,
che il mio capo sia stato segno di scellerate imprecazioni, quasi
vittima espiatoria consacrata agli Dei infernali.
</p>

<p>
Se le furie politiche, dopo avermi strascinato nel tempio della
Giustizia, si fermeranno sopra la soglia, io entrerò pieno di speranza,
e toccherò l'altare, e l'altare mi proteggerà: se all'opposto,
e Dio disperda lo augurio, invadendo esse occupassero il seggio
dello Accusatore e dei Giudici, io sarei perduto, è vero, ma
andrebbe meco perduto il sociale consorzio, imperciocchè quando
la procella delle passioni sconvolge anche i Tribunali, un secondo
<span class="pagenum" id="Page_3">[3]</span>
diluvio allagherebbe la terra; — e per questa volta senz'arca
di Noè.
</p>

<p>
Vi furono giorni sopra la terra, nei quali il più forte ascoltò per
non credere, e il debole parlò per non persuadere.... Ma in quei
giorni la Giustizia nel vedersi percossa dai suoi sacerdoti si velò
la faccia, e cadde ai piedi del simulacro della Vendetta!
</p>

<p>
Leggo nei libri triste sentenze, che dicono, come sopra la porta
dei processi politici, del pari che su quella dello Inferno, stia scritta
la minaccia: <i>uscite di speranza, voi che entrate</i>. Gravi scrittori ammoniscono,
i giudizii politici proporsi a scopo non già la investigazione
del vero, ma la condanna del prevenuto. Non mancano persone,
che visitandomi nel carcere si studiarono persuadermi essere
ogni difesa vana, ormai il mio destino fissato; dovermi rassegnare
ad ottenere giustizia dopo la morte. La storia di Giobbe mi ha accostumato
a sopportare in pace siffatta ragione di confortatori. — Io
non li credo: costoro oltraggiano la natura umana: gli uomini
commossi dallo spettacolo di molte iniquità hanno talora espresso
una sentenza generale, ma cotesto fu impeto di passione, non discorso
della mente. La ira di Dio non può tanto essersi accesa
contro di noi, da toglierci ogni anima onesta, ed amica di virtù. In
qualche orecchio si fa sentire ancora il divino precetto: <i>diligite
justitiam qui judicatis terram</i>. Che io poi creda così, lo provo con
lo accingermi, malgrado i vani terrori, a dettare con animo tranquillo
questa mia difesa.
</p>

<p>
La Legge, o il costume forense, indulgendo alla umana debolezza,
consentono al condannato da una sentenza di maladirla
tre giorni. Questo privilegio dato dalla pietà al dolore, comecchè
ingiusto, è misera cosa, ed io lo disprezzo. Intendo a scopo più
nobile, ed uso del diritto di agitare la mia causa davanti al tribunale
della pubblica opinione. Nessuno, per potente che sia, o si
estimi tale, può opporre la declinatoria a questa suprema magistratura:
nessuno può mandare satelliti a chiuderne le sale, però
che essa tenga le sue sedute nella coscienza degli uomini; non abbia
uscieri, nè cancellieri, nè soprastanti, ma commetta lo adempimento
dei suoi decreti nelle mani della Provvidenza; e questa,
lenta talora, inevitabile sempre, gli manda ad esecuzione.
</p>
</div>

<div class="chapter">
<p>
<span class="pagenum" id="Page_5">[5]</span>
</p>

<p class="center x-large">
CONSIDERAZIONI GENERALI.
</p>

<hr class="tiny pad2" />

<h2 id="cap1">
I.<br />
<span class="smaller">Metodo adoperato dall'Accusa.</span>
</h2>

<p>
Con maraviglia pari al dolore io vidi praticato dal Decreto
della Camera di Consiglio del 10 giugno 1850 un metodo apertamente
nemico agli acquisti della civiltà, agli insegnamenti della
scienza, e ai dettati di pubblicisti gravissimi. Mi confortarono a
meglio sperare in giudici più esperti, ed io sperai; ma il Decreto
della Camera delle Accuse del 7 gennaio 1851, per <i>ammenda</i> ai falli
commessi, aggiunse dottrine ricavate dalle leggi imperiali, quando
la tirannide, spenta la libertà, sospettò dei cenni, convertì in delitto
i sospiri, e, credendo gittare eterne le fondamenta alla <i>mala signoria</i>,
scavò la fossa alla virtù latina, e apparecchiò la strada al
trionfo dei Barbari. Il Decreto cita autori del secolo di oro dei carnefici,
che salutavano la tortura regina delle prove; allega voti di
tempi per ispietata ira di parte maledetti nei quali (orribile a dirsi!)
qui.... in Toscana furono visti cannibali usciti dallo Inferno lacerare
umane carni, arrostirle, e divorarle!! Io per me ho fede che se i
gentili Toscani hanno letto cotesto Decreto, devono essere corsi
sbigottiti al lunario, per consultare se nel 1851 dalla nascita di
Cristo noi fossimo, o in quale altro secolo ci trovassimo stornati.
</p>

<p>
L'Atto di Accusa del 29 gennaio 1851 per <i>ammenda</i> ha raccolto
le briciole cadute al Decreto del 7 gennaio, quando mi spartiva
il pane dell'amarezza, e me le ha riposte sopra la mensa. Insomma,
io vedo a prova, che questo solco quanto più si produce
più si fa dolente. E poichè le mie parole, trattandosi di causa propria,
non si concilierebbero autorità, e come dettate da passione,
non da ragione, andrebbero screditate, così a me giovi mettere il
metodo tenuto in cotesti documenti a confronto delle dottrine di
<span class="pagenum" id="Page_6">[6]</span>
tale uomo, che la Europa stima, ed è rigido cultore del governo
costituzionale stretto.
</p>

<p>
I Decreti e l'Atto di Accusa tessono una storia di fatti generali
(quanto veri essi sieno ed esatti, qui non importa discorrere),
e composta così la cornice v'incastrano dentro uomini diversi,
anzi contrarii, e perfino sconosciuti fra loro, e opere disparate,
independenti l'una dall'altra, e cospiranti a fini profondamente
disuguali. Poi scendono a fatti speciali, senza però abbandonare i
generali, imperciocchè i primi si dichiarino <i>più culminanti</i>, lasciandone
incerti da cui ti debba guardare, da cui no. Così la Difesa
procede incerta, non sapendo da quale parte pararsi; e mentre
adopera le sue forze in un punto, corre pericolo di trovarsi assalita
al fianco e alle spalle. Arti di duellista paiono coteste, non di
giudice.
</p>
</div>

<div class="chapter">
<h2 id="cap2">
II.<br />
<span class="smaller">Giudizio del Guizot sul metodo adoperato dall'Accusa.</span>
</h2>

<p>
«Questo sistema, scrive il Guizot,<a class="tag" id="tag3" href="#note3">[3]</a> fu adoperato nel 1678,
e fino di allora venne <i>meritamente aborrito</i>, nella Inghilterra contro
i cattolici dietro le denunzie di Tito Oates di cui parla a lungo lo
storico Hume.» Hume poi discorrendo di cotesti tempi così racconta:
«Proseguirono i processi ai pretesi colpevoli, e le Corti di
Giustizia, luoghi che dovrebbero andare scevri da ingiustizia
più che le stesse assemblee nazionali, si fecero conoscere elleno
pure contaminate dalla rabbia dello spirito di parte, e da prevenzioni.»<a class="tag" id="tag4" href="#note4">[4]</a>
</p>

<p>
«E sono accuse fabbricate sopra fatti generali quelle che
comprendono ora lo stato di un paese, e il cumulo delle pubbliche
disposizioni in certi tempi, e ora una serie determinata di casi
che spaventarono il potere, o svelarono un pericolo urgente: qui
si trattengono sul contegno e sui fini di un partito, altrove su la
tendenza di tale o tale altra opinione, che conta maggiore o minore
copia di amici e difensori. In Inghilterra sotto Carlo II erano
<span class="pagenum" id="Page_7">[7]</span>
fatti generali i partiti repubblicano e cattolico, la paura del
popolo pel papismo del duca di York, gli sforzi della opposizione
parlamentaria; in Francia sotto Enrico IV le diffidenze della Lega
e del protestantismo, e lo agitarsi dei gesuiti.» Fatti generali sono
da noi le cospirazioni manifeste o palesi del partito repubblicano
per ridurre a forma repubblicana la massima parte della Europa,
e tutta potendo; le mene bene altramente minacciose di sovvertire
lo intero ordine sociale. «Non è giustizia (sempre il Guizot favella),
ma persecuzione politica, quella che immagina una congiura
indipendentemente da ciò che si referisce agli accusati, che
prova con una moltitudine di fatti ai quali gl'imputati sono estranei
del tutto, di cui non hanno cognizione, e in cui essi non si
trovarono. Non è giustizia, ma politica persecuzione, la raccolta dei
fatti fuori dell'accusa speciale intesa a costruirne uno edifizio capace
di percuotere la immaginazione, e mostrare fra mezzo un
dedalo di confusione e di oscurità il delitto sprovveduto di forme
individuali e precise, e poi dire: <i>ecco, il fatto è certo, congiura vi fu;
adesso predico, che questi uomini se ne resero colpevoli</i>. — Ecco come
la tirannide (parla sempre il Guizot) adopera i fatti generali, quando
non potendo trovare il delitto negli uomini va a cercarlo da
ogni lato per metterveli dentro. — Questa pratica equivale <i>al gettare
lunga rete, e a strascinarla per largo tratto di mare pescando tutti i
mezzi per nuocere</i>. In questa guisa tutte le tristi passioni, tutte le
vecchie diffidenze dei partiti, tutti i ciechi errori sono evocati,
e diretti contro un punto solo. Ed è arte iniqua prendere uomini
onorati, e di chiara fama, e metterli a canto di uomini perduti
nella pubblica estimazione, quasi per fare riflettere sopra loro la
luce sinistra che emana da questi ultimi. Pervertimento deplorabile,
conciossiachè avvenga per lo appunto il contrario, che i
buoni non iscemino di reputazione, e i cattivi al confronto dei
buoni vengano ad acquistare una importanza, che non avrebbero
mai posseduto, nè dovrebbero possedere.»
</p>

<p>
Presago forse che i suoi precetti poco sarebbero attesi, e per
avventura nemmeno letti, con più gravi parole insiste il pubblicista
della Monarchia Costituzionale, «che fra tutte le pesti di cui
la empia virtù contamina la giustizia quella dei <i>fatti generali</i> è la
più pericolosa: per lei considerazioni vaghe vengono sostituite ai
motivi legali; per lei la condizione dei prevenuti è snaturata così,
che si trovano immersi dentro una atmosfera oscura e dubbia,
<span class="pagenum" id="Page_8">[8]</span>
<i>indizio certo</i> della invasione della politica sopra la giustizia, della
presenza del dispotismo, e dello approssimarsi delle rivoluzioni. — Fra
tutti i sentieri, per mezzo dei quali la giustizia entra nella via
della <i>iniquità</i>, <i>i fatti generali</i> sono il più largo e il più fatale, però
che esso si chiuda irrevocabilmente dietro a coloro che l'hanno
passato.»
</p>

<p>
Pellegrino Rossi dettando il suo Trattato del Diritto Penale
ammaestra, che l'Accusa incolpando di tradimento i Ministri può
fondarsi sopra fatti <i>generali</i>, a differenza dei privati, pei quali forza
è che adduca fatti <i>speciali</i>. Ma, considerato quanto sia dura la condizione
del Ministro in simile caso, aggiunge ch'egli ne trova
compensamento nelle maggiori garanzie offertegli dalle <i>forme dell'accusa
e del giudizio, e dal tribunale eccezionale e politico dei Pari</i>.
Pei privati, il giudizio è più legale che politico; pei Ministri, più
politico che legale.
</p>

<p>
Ora, mercè i miei Giudici, non si concede il mio Tribunale
naturale ch'è il Senato, e si costruisce l'accusa di fatti generali.
Ministro sono pel modo della incolpazione; per quello del giudizio,
privato. La offesa è politica, la difesa deve procedere dentro le
angustie delle prove forensi. Lo Accusatore per sè usurpa la Tribuna
dei Parlamenti, me poi costringe a rispondere dallo sgabello
dei comuni imputati: per sè egli reclama le licenze della fantasia,
me condanna al rigore dell'abbaco. No, questa non è giustizia:
accusa politica mi apponeste, datemi ancora il mio Tribunale
politico, — il Senato. —
</p>
</div>

<div class="chapter">
<h2 id="cap3">
III.<br />
<span class="smaller">Esposizione dei fatti generali composta dall'Accusa.</span>
</h2>

<p class="center pad1">
  I documenti dell'Accusa ben possono andare contenti<br />
  Di questa digression, che a lor non tocca!...
</p>

<p>
Onde non cadesse dubbio intorno al modo, ecco che il Decreto
del 7 gennaio 1851 apertamente intitola <i>la sua rete lunga strascinata
per largo spazio di mare</i> <span class="smcap">Esposizione del fatto in genere</span> (p. 2). e
poi passa agli <i>Addebiti speciali</i> (p. 19). E, perchè il fatto risponda
alle parole, così racconta: «La Toscana non andò del tutto esente
dalle commozioni che negli anni 1820, 1821, 1832 agitarono alcune
<span class="pagenum" id="Page_9">[9]</span>
provincie italiane, ma dalle riforme introdotte negli Stati Romani
dopo l'assunzione al pontificato di <i>Pio Nono</i>, molti Toscani
presero argomento per desiderare che si convenisse in <i>diritto</i> il
<i>fatto</i> delle libertà toscane. Il Principe, mosso da considerazioni generali
e speciali, largiva al paese la rappresentanza nazionale; ma
la rivoluzione francese del 24 febbraio 1848 suscitò smoderate voglie
in coloro che reputavano impossibile conseguire la indipendenza
nazionale senza accettare la <i>forma repubblicana</i>; le quali voglie
sempre più si accesero dopo lo infortunio delle armi italiane,
e allora si dette opera a congreghe politiche per superare ogni
ostacolo che alla instituzione della <i>Repubblica</i> si opponesse. I maggiori
sforzi in Toscana si manifestarono nel 1848; <i>giunsero al
sommo dopo la sconfitta di Novara</i>. Però fino <i>sul cadere</i> del 1848 una
grave e profonda agitazione fra noi turbò <i>la pace e la floridezza toscane</i>,
e ne condusse sotto il dominio di <i>fazione cospirante contro la
Monarchia</i>; e la plebe spinta dalla fazione irrompeva allora ogni
momento nelle piazze, resisteva alle leggi, disprezzava le Autorità.
I circoli si facevano <i>centri di violenze</i> e disordini. La stampa,
tranne poche eccezioni, travolgeva i più santi principii dell'onesto
vivere civile. Il ministero Capponi, per <i>ricondurre in calma la sconvolta
Livorno</i>, vi mandava governatore Montanelli, reputato in cotesti
tempi uomo di fede candida, e conciliatore; se non che Montanelli,
<i>obliando il mandato</i>, cresceva legna al fuoco col pubblicare la
Costituente italiana. Il ministero Capponi ebbe a dimettersi, e incaricato
il Montanelli di formare un nuovo ministero, mentre protestava
devozione alla Monarchia Costituzionale, e prometteva tenere
lontano dal governo il Guerrazzi (<i>creduto autore principale dei
moti livornesi</i>), propose tosto a suo collega quel Guerrazzi di cui
<i>poco addietro aveva consigliato lo arresto per fatti delittuosi, che asseriva
a lui noti, e che aveva schernito e vilipeso nei suoi scritti</i>. La
fazione esulta del nuovo ministero appellato <i>democratico</i>. Animata
principalmente dal Programma ministeriale del 28 ottobre 1848,
che dichiarava <i>preferire al silenzio per paura il trasmodamento per
licenza</i>, l'anarchia si fa <i>sempre più temuta e irresistibile</i>, come ne
somministrano testimonianza la violenta occupazione dei forti di
Portoferraio; la barbara orgia di Livorno per la strage del conte
Rossi, assistente il Governatore; le violenze elettorali; le offese
contro alcuni giornalisti e deputati avversi, o tali creduti, al Ministero;
la invasione del palazzo dello Arcivescovo di Firenze costretto
<span class="pagenum" id="Page_10">[10]</span>
a esulare; le furie di una stampa empia e sovvertitrice. — In
tanto sconvolgimento, il Governo, <i>o complice, o impotente</i>, se non
rimaneva affatto inoperoso, restringeva la sua azione a <i>parole e
provvidenze ingannevoli</i>; quindi il presagio della prossima rovina
della Monarchia e dello Statuto appena se ne fosse presentata la
occasione. La Costituente proclamata dal Montanelli dava la pinta,
perigliosa com'era pel suo indefinito concetto alle Monarchie italiane,
sicchè la demagogia della Penisola l'accolse esultando e
mescendo l'acclamazione della Costituente alla strage del Rossi,
e alle violenze esercitate contro il Pontefice costretto ad abbandonare
i suoi Stati. Al quale successo deplorabile non rimase estraneo
il Ministero democratico, e particolarmente Montanelli, il quale
favorì esecrabili articoli sul <i>Papato</i>, mentre domandava affettuoso
la benedizione dal <i>Papa</i>, e spediva La Cecilia a Roma per tenere
accordi con parte repubblicana, e sovvertire la pontificale monarchia.
I faziosi, udita la notizia della romana Costituente, si commuovono
e si agitano perchè <i>il Ministero ne ricavi argomento</i> per
chiedere, ed ottenere dal Principe l'approvazione al progetto di
legge della Costituente. Invero, nel 21 gennaio 1849 il Circolo fiorentino
sotto le Logge dell'Orgagna proclama la necessità della Costituente
instituita mercè il suffragio universale; e tumultuante
trae alla Cattedrale, e al Palazzo Arcivescovile, dove, dolenti i
buoni, <i>inerte il Governo</i>, accaddero le violenze esaltate a cielo dai
giornali del tempo; nel successivo giorno lo stesso Circolo presentava
al Consiglio indirizzo col quale chiedevasi <i>minacciosamente</i>,
che per via di suffragio universale i deputati <i>alla Costituente italiana</i>
sollecitamente si eleggessero; e ad arte si sparsero per la
città rumori, che il Consiglio avrebbe patito violenza se la proposta
del Circolo non fosse stata senza porre tempo di mezzo discussa
ed accolta. Così disposte le cose, alcuni ministri <i>si condussero</i>
presso il Principe, e <i>adducendo (arte del tempo) il pericolo d'imminenti
subbugli</i>, e dopo molte <i>ore di combattimento</i>, ottennero l'assenso
sovrano per la presentazione della legge del 22 gennaio 1849; nè
però lo assenso fu dato assoluto, <i>sibbene con riserva</i> circa allo esercizio
del <i>veto</i>, come si ricava dalla lettera del Principe scritta in
Siena il 7 febbraio 1849, dove dice, che egli manifestò il dubbio
del pericolo della censura, la quale sarebbe dipesa principalmente
dal mandato da conferirsi ai deputati della Costituente. La legge
fu presentata per urgenza: la Commissione proponeva l'ammenda — che
<span class="pagenum" id="Page_11">[11]</span>
le attribuzioni dei deputati alla Costituente italiana, e il
luogo, e il tempo della convocazione dovessero determinarsi per
via di una legge successiva, — <i>ammenda che se fosse stata accettata
salvava i dubbii dal Principe manifestati ai Ministri</i>, ma conflittata
gagliardamente dal Montanelli, sostenuto <i>dal tumulto delle tribune,
che quasi soffocarono la discussione</i>, riuscì ad ottenere il mandato illimitato
sopra le cose e le persone. <i>La Camera dei Senatori approva
anch'essa la legge</i>. Il Granduca partiva per Siena, dove la
sua famiglia reale godeva <i>ospizio affettuoso e fedele</i>, e quivi egli
avrebbe potuto esercitare la regia prerogativa, se i faziosi <i>non
ne avessero turbata la quiete</i>, mal sofferendo le accoglienze e i plausi
fatti al Principe, non disgiunti da gridi contro la Costituente. <i>In quei
giorni la demagogia macchinava la distruzione del Principato</i>, come
si ricava da certa lettera del Mordini, la quale dichiara: avrebbe
provocata la dimissione del Ministero toscano tra il <i>primo</i> e il
<i>cinque febbraio</i>, proclamato la dittatura nelle persone di Montanelli,
Mazzini, e Guerrazzi, e inviatili a Roma per <i>domandare la immediata
unificazione</i> di fatto fra gli Stati Romani, Veneziani, e Toscani;
e quindi i Faziosi e i Partigiani della rivoluzione per mezzo
dei loro giornali, <i>non escluso il Monitore</i>, presero a prorompere in
obbrobrii e minaccie contro la fedele città: il Circolo di Grosseto
denunzia le dimostranze di affetto dei Senesi al Granduca come
mene aristocratiche, e chiede l'abolizione dell'Articolo 70 dello
Statuto: quello di Arezzo dice deplorabili i casi di Siena, impreca
la vendetta del cielo contro il partito degli Aristocratici, <i>propone
sostenere armata mano i liberali di cotesta città</i>: l'altro di Firenze
per le notizie di Siena <i>si dichiara in permanenza</i>, nomina Commissarii
per opporsi alle mene dei Retrogradi, scrive al Circolo di
Siena chiedente soccorso; stesse di buono animo, recarsi costà
Montanelli, Marmocchi, e Niccolini, i quali avrebbero posto il capo
a partito ai malvagi e agli stolti; e Montanelli infatti partiva in
compagnia degli altri mentovati, recando seco lire 1400, e Siena
per la infausta presenza loro, improvvisamente mutata, tumultuava,
sicchè il Principe temendo gravi calamità dall'approvazione
della Legge, e diffidando in tanta esaltazione del libero esercizio
del veto nella Capitale e in Siena, si allontana da questo luogo
cercando altrove un asilo contro alle violenze, protestando però
di non volere abbandonare il suo diletto paese, come apparisce
dalle sue lettere ai ministri. Niccolini torna frettoloso a Firenze a
<span class="pagenum" id="Page_12">[12]</span>
recare notizia del caso al Guerrazzi, e seco lui si rimane <i>gran parte
della notte</i>; poco dopo sopraggiunge Montanelli <i>lieto in vista</i>, e, convocati
i Ministri, deliberano adunare per urgenza il Consiglio generale,
e rassegnare lo ufficio; nè i soli Ministri convennero nella
notte del 7 all'8 febbraio in Palazzo Vecchio, ma, invitati, ancora,
Mordini, Dragomanni, e i fratelli Mori, che usciti di là col Niccolini
si conducono al convento di Santa Trinita, e adunano il Circolo,
il quale <i>in preferenza delle Camere riceveva primo le partecipazioni
ministeriali</i>; agli adunati i Faziosi palesano la partenza del
Principe, e lo vituperano; invitano il popolo, promettendo pagamento,
a intervenire pel giorno successivo a pubblica adunanza
sotto le Logge dell'Orgagna. A tutte queste operazioni non dovè
rimanere estraneo il Ministero, o <i>almeno alcuni di coloro i quali lo
componevano</i>, sì perchè lo allontanamento del Principe da Siena,
qualificato abbandono, presentava opportunità a operare la rivoluzione
per cupide o ambiziose voglie meditata da tempo remoto; sì
perchè Niccolini disse a Montazio, intenzione di Montanelli e Mazzoni
essere che il Circolo prendesse la iniziativa per la formazione
del Governo provvisorio; sì perchè il Mazzoni dichiarò, che la riunione
dei Circoli venne provocata dal Governo; sì perchè gli agitatori
del Circolo furono dal Governo confessati suoi commessi, e
pagati, secondo che si ricava dal biglietto del Mazzoni dell'8 febbraio
1849. — Gli Agitatori per mandare a compimento i disegni
macchinati nella notte, traggono tumultuanti sotto le Logge dell'Orgagna;
Mordini apre la seduta con apparato di bandiere e di cartelli,
in mezzo a curiosi e tristi pagati poi coi danari dello Stato;
quivi notificano la partenza del Principe, la sua condotta calunniano,
il suo nome vituperano, <i>la sua decadenza decretano</i>, il Governo
provvisorio proclamano, una mano di plebe è spinta contro
l'Assemblea per imporle la sua volontà. In questa i Deputati si
adunavano per udire le comunicazioni del Ministero. Invano il
Presidente Vanni, avvertito poche ore innanzi, prevedendo saviamente
i pericoli della seduta, propose la riunione del Comitato segreto;
Guerrazzi si oppone, <i>dicendo volere seduta pubblica; non temesse
il Presidente, perchè le disposizioni erano prese per tutelare la
libertà della discussione</i>; invano alcuni Deputati la proposta del
Vanni rinnuovano; invano il Presidente torna ad invitare il Ministero
a condursi nella sala delle Conferenze per tenere <i>tranquillamente</i>
una discussione preparatoria; Guerrazzi e Montanelli vi si
<span class="pagenum" id="Page_13">[13]</span>
ricusano pertinaci. Si apre alfine la seduta pubblica. Montanelli
salito in tribuna annunzia la partenza del Principe da Siena, e
legge le granducali lettere. Non era terminata la lettura, quando il
<i>Popolo</i> da un lato irrompe <i>minaccioso e fremente</i> nelle tribune, dall'altro
13 o 20 forsennati invadono l'emiciclo, preceduti da un cartello,
dove a grandi caratteri stava scritto: <i>Governo provvisorio — Guerrazzi — Mazzoni — Montanelli</i>.
Niccolini antesignano degl'invasori presa la parola bandisce: <i>decaduto</i> il Principe, le Camere <i>sciolte</i>,
il Governo provvisorio deliberato dal popolo padrone; <i>l'Assemblea vi
aggiunga per formalità il suo voto</i>: altramente guai! — Il Presidente
alla strana intimazione risponde: vietata la parola ai non Deputati;
se il popolo ha petizioni da presentare, le depositi, la Camera si ritirerebbe, e
le prenderebbe in considerazione; al che fieramente Niccolini
soggiunge: non essere quella petizione, ma comando del
popolo al quale la Camera deve obbedire. Plaudono i tristi con minaccie e
con urli; il Presidente seguito da alcuni Deputati si ritira
nella sala delle Conferenze; il tumulto continua; Niccolini salito in
tribuna legge il decreto del Circolo intorno alla decadenza del Principe.
Guerrazzi invitato per la terza volta a recarsi nella sala delle
Conferenze risponde: «<i>Io non mi muovo di qui perchè non ho paura
del Popolo</i>.» Montanelli pregato dal Tabarrini a sedare il tumulto
replica: «non è più in mia mano farlo.» Si sentono minaccie di
morte ai Deputati che si assentassero. Vanni ritorna nella pubblica
sala cedendo al timore, incussogli dal Montanelli, di guerra civile
e di strage. — Riapertasi la seduta, Guerrazzi legge il Processo
verbale dettato nella notte dai Ministri, concludendo deporre il potere
<i>per lasciare il paese a sè stesso</i>. Incomincia un simulacro di discussione
alla presenza degl'Invasori e dei Tumultuanti, dopo la
quale, <i>sotto la coazione evidente della forza maggiore</i>, la Camera delibera
un Governo provvisorio, senza determinarne lo scopo nè le attribuzioni,
nominando a comporlo le persone indicate dagli agitatori che lo avevano imposto, e finalmente si scioglie al grido del
Montanelli: «Se Leopoldo di Austria ci ha abbandonato, Dio non
ci abbandonerà!» I Faziosi, conseguito lo intento, <i>conducono</i> gli
eletti sotto le Logge dell'Orgagna, dove, per attestare fiducia al popolo,
e confermarlo nella presa deliberazione, arringando dicono: — fuggito
il Principe, — falso pretesto lo scrupolo di coscienza allegato, — motivo
vero il desiderio di dare luogo all'anarchia e alla
guerra civile.... — rammentasse il Popolo i suoi diritti.... Dio avere
<span class="pagenum" id="Page_14">[14]</span>
scritto sotto i merli del ballatoio di Palazzo Vecchio la parola <i>Libertas</i>,
perchè il Popolo dopo tanti secoli vi rientrasse padrone. Ciò
fatto, i Triumviri salgono in palazzo, il Circolo <i>si ritira</i> a Santa Trinita
imprecando a Leopoldo secondo, e <i>acclamando la repubblica</i>. Il
Governo, per mostrarsi grato ai suoi partigiani, invita per mezzo del
Guerrazzi il Circolo a tenere la sua adunanza nel salone del Palazzo
Vecchio nella sera del 9 febbraio, come di fatto avvenne, e
a spese dello Erario vi fu festeggiata la partenza del Principe, vilipeso
il nome, applaudito il Governo provvisorio, preparata la instituzione
della Repubblica; nè qui si ristette, chè, ricompensando
coloro che avevano violentato il Consiglio generale, promosse
Mordini a ministro degli Esteri, Ciofi gestatore del cartello nell'emiciclo
mandato a Siena, Dragomanni cancelliere della legazione
toscana a Costantinopoli; Niccolini ricompensato con danari
(da Guerrazzi ebbe <i>dieci scudi</i>!). Da questi fatti emergono fino di
ora bastanti argomenti a convincere, che il Governo dell'8 febbraio
ed i suoi principali aderenti avevano artificiosamente <i>preparata</i>, o
per <i>lo meno accettata</i> coi suoi criminosi caratteri la rivoluzione, considerando
abolito lo Statuto da essi giurato, e reputandosi commessi
non già a mantenere il potere conferito alla persona del
Principe secondo il <i>diritto universale in casi analoghi</i>, ma sì a consolidare
le basi della Rivoluzione.» —
</p>

<p>
Per ora basti fin qui, chè il rimanente sarà tema doloroso
della speciale Difesa.
</p>
</div>

<div class="chapter">
<h2 id="cap4">
IV.<br />
<span class="smaller">Confronto del metodo praticato dall'Accusa con le dottrine
del Guizot.</span>
</h2>

<p>
Questo metodo presenta i caratteri indicati dal Guizot? Furono
accumulati fatti a me estranei? Fui immerso dentro una
atmosfera vaga e indefinita dove non si trova la strada per uscirne?
Si espose la storia, o piuttosto la novella dello stato del paese,
e delle pubbliche disposizioni, per appuntarmela al petto? Fuori
dei fatti dell'accusa speciale non fu egli costruito uno edifizio per
rovesciarmelo sul capo? Ebrei con Sammaritani mescolaronsi o
no? La Chimera favolosa non si doveva vedere ridotta a verità
<span class="pagenum" id="Page_15">[15]</span>
nei Documenti della Accusa? La lunga rete non si strascinava
per tratto largo di mare onde pescare di tutto un po' ai miei danni;
fatti estranei, induzioni, rumori plebei, calunnie, rabbia di
partiti, sofismi, per invilupparmici dentro? Non si è prima tentato
di stabilire una cospirazione diretta a distruggere la Monarchia Costituzionale,
e poi si è detto: <i>ecco il colpevole</i>?
</p>

<p>
È stato fatto anche più; dopo avere con faticosa solerzia raccolto
un cumulo di pietre destinate a lapidarmi, ad un tratto me
lo hanno mostrato, e incominciando a gittarmele contro la persona
soggiunsero: difendetevi! — Al punto stesso però mi negarono gli
atti della mia Amministrazione<a class="tag" id="tag5" href="#note5">[5]</a> capaci a chiarire le condizioni toscane
in cotesti tempi quali erano, e gli sforzi supremi da me adoperati
per mantenere i popoli alla devozione della Monarchia Costituzionale,
che l'Accusa pretende da me insidiata mai sempre,
e la ragione, anzi pure la necessità, delle opere incriminate. — Difendetevi! — Ma
in mezzo alla bufera rivoluzionaria, fra tremende
perplessità, e incessanti terrori, che da un punto all'altro
subbissasse la società, per ispossatezza, e per vigilia febbricitante,
avevo io modo di notare i singoli casi? Quando si apre una
via all'acqua nel corpo della nave, bada egli il pilota quale delle
sartie le schianti la tempesta? — Come rammentarsi di tutti i successi,
che varii, moltiplici, infiniti, si tenevano dietro con ispaventevole
rapidità? Chi conosce a nome le migliaia delle persone che mi passavano
davanti, in ispecie se si consideri che da tempo breve io avevo
stanza a Firenze? E conoscendole ancora, come ricordarmene
dopo spazio sì lungo di tempo? Perchè non concedermi le conferenze
co' segretarii miei, e con le persone che mi circondavano, onde
potere instituire ricerche a difesa, come l'Accusa le instituiva laboriosamente
e per anni ben lunghi ad offesa? — Difendetevi! — Ma se
mi legate le mani, se mi chiudete la bocca, se da due anni e più mi
tenete iniquissimamente in carcere segreta, come ho a fare per difendermi
io? — Difendetevi! — Ma se le testimonianze avverse al concetto,
che vi tramandate dall'uno all'altro <i>stereotipato</i>, non curate; se,
giudicando della mia amministrazione, gli archivj della mia amministrazione
a voi e ad altrui chiudete; se invece di dissetarvi a
<span class="pagenum" id="Page_16">[16]</span>
cotesta fonte viva, correte dietro a rigagnoli di acqua fangosa; se
i documenti e i riscontri non leggete; se le deduzioni rigorose di
logica aborrite, a che e come mi difenderei io davanti a voi? Invece
di distinguere confondete, vero a falso mescolate, la progressione
dei tempi invertite; gli stessi errori, le medesime enormezze,
anzi pure le stesse parole da un Decreto all'altro (funesto augurio
di non possibile difesa) trasportate; e con quale cuore poi voi
mi dite: — Difendetevi? —
</p>

<p>
Invocherò il diritto, che m'insegna il Guizot nella opera citata,
ma nessuno mi ascolterà. Questo diritto consiste «nel pretendere,
che la mia colpa sia cercata là dove io mi trovo, e fabbricata
con le mie proprie azioni; si esaminino i fatti che a me
si referiscono, e nei quali sostengo una parte.»
</p>

<p>
Il Pubblico Ministero con l'Atto di Accusa del 29 gennaio 1851,
come di già notava, seguitò lo esempio dei Decreti che lo
hanno preceduto, anzi intristiva quello che già appariva tristissimo,
e sarà dimostrato. Anche al Ministero Pubblico, anzi a lui
principalmente, rivolgendo il Guizot la sua grave parola, scriveva
nella opera citata: «ma che il Ministero Pubblico a cagione
di un uomo o di un fatto stabilisca la presenza di una fazione,
ve lo inviluppi dentro, declami contro i <i>tristi</i>, e i desiderii, e i
disegni loro; che in appoggio di accusa speciale svolga tutte le
considerazioni generali, che possono addursi in favore di una
misura del Governo....... questo è sovvertimento di giustizia, è
introdurre le procelle della tribuna nel Santuario della Legge.»
L'Atto di Accusa del 27 gennaio 1851 non ha fatto altro che
questo. — Oh! Il Ministero Pubblico pensando unicamente sostenere
l'interesse dell'Accusa, s'inganna intorno alla nobiltà del suo
ufficio: non sono, no, i soli interessi dell'Accusa quelli che vengono
confidati nelle sue mani, ma eziandio quelli più santi della
innocenza perseguitata, della morale pubblica, della intera civiltà. —
</p>

<p>
Chi cerca lo errore confonde, chi indaga il vero distingue. Ora
a me pare che, volendo instituire diritta indagine intorno alle ragioni
della mia vita politica, debbansi nella seguente maniera determinare
le ricerche:
</p>

<p>
1º Origine, progresso, e motivi della forza rivoluzionaria fuori
di Toscana, e in casa.
</p>

<p>
2º Lo Incolpato, prima e durante il suo Ministero, fu aiutatore,
complice, o docile arnese di questa forza rivoluzionaria?
</p>

<p>
<span class="pagenum" id="Page_17">[17]</span>
3º Come agisse questa forza, e a quale intento. Condizione
dello Imputato di contro alla forza rivoluzionaria.
</p>

<p>
4º Come vi si opponesse lo Imputato, e in che cosa riuscisse;
in che no.
</p>

<p>
5º Come lo Imputato provvedesse alla società minacciata; — primario
scopo del mandato ricevuto dalle Camere, dal Popolo,
dalla sua Coscienza, da Dio.
</p>

<p>
6º Come lo Imputato intendesse alla restaurazione della forma
politica; — secondario scopo del mandato medesimo.
</p>

<p>
7º Se sia vero, che lo Imputato si opponesse alla Restaurazione.
</p>

<p>
Io entro nella difesa a mani ignude, come lo schiavo romano
gittato nel circo alle belve: non ho esaminato il processo; ignoro
il deposto dei testimoni; non ho conferito con persone che portino
alla mia travagliata memoria il soccorso delle loro reminiscenze;
non parlerò di Diritto, e nonostante confido disarmare l'Accusa.
Esporrò una serie di fatti e di raziocinii, non perchè i primi sieno
tutti, e molto più stringenti non possano argomentarsi i secondi;
ma perchè mi è parso, che in causa propria io dovessi, parlando,
somministrare alcuna guida alla Difesa, e tema al Pubblico, onde
se dico il vero, e la mia causa gli sembri giusta, egli mi approvi,
e mi ami; se invece trova la mia <i>lingua dolosa</i>, e la mia causa ingiusta,
allora si chiuda le orecchie e il cuore, e mi scagli la
pietra.
</p>
</div>

<div class="chapter">
<h2 id="cap5">
V.<br />
<span class="smaller">Origine, progresso, e motivi della forza rivoluzionaria
fuori e in casa.</span>
</h2>

<p>
La Storia male si accomoda sempre con le Accuse; e forse, anche
ad uomini che accusatori per indole e per instituto non sieno, riesce,
per non dire impossibile, male agevole assai dettare storie contemporanee,
chè la passione guida la mano a chi tiene la penna, e versa
nel calamaio i suoi colori, e troppo spesso la rabbia: — comunque sia
favellerò, per quanto possa, imparziale. — Varii sono i sistemi immaginati
intorno alle origini della Società; ma o tu vogli credere (ed
è questa la più dannata ipotesi) che un violento avendo legato per
forza o per inganno i suoi simili abbia detto loro: io non vi sciorrò
<span class="pagenum" id="Page_18">[18]</span>
se prima non promettete servirmi; o si reputi più dirittamente,
che gli uomini convenendo in sociale consorzio abbiano pattuito
cedere tanta parte di naturale libertà quanta era necessaria al vivere
civile: fatto sta, che torna nell'uomo irrevocabile il desiderio
di rivendicare la sua alienata libertà, o perchè la Società gliel'abbia
sottratta tutta, o perchè, come sembra più consentaneo al
vero, gliene abbia tolta troppa. Carissima è poi la libertà nella
estimazione di coloro che la dispensano, e di quelli che la ricevono,
conciossiachè i primi sogliono concederla o per cuore magnanimo,
o per molta paura, e i secondi l'accolgono con allegrezza,
che talora è delirio. Invano la libertà viene duramente respinta,
perseguitata, e sepolta; essa vive anche nei sepolcri, e, quando
vengono i tempi, rompe la lapide, e torna a chiedere la sua
giustizia. Lord Brougham l'ha paragonata alla Sibilla di Tarquinio,
la quale quante volte era ributtata, altrettante tornava offrendo
numero di libri più scarso, prezzo maggiore. La libertà gira
perpetuamente pel mondo: poserà ella mai? Questo non so: solo
io conosco, che dove ella non trovi la compagnia della religione,
dei costumi onesti, del temperato vivere, e della concordia fraterna,
passa senza fermarsi, o breve soggiorna. La libertà poi non
arriva come ladro notturno, ma invia davanti a sè nunzii precursori
a prepararle la stanza per potersi presentare pacata col saluto
su i labbri: <i>la pace sia con voi</i>; ma la gente che l'odia, invece di
accogliere i nunzii festosamente, mostra loro il viso dell'arme, li
perseguita come <i>liberali</i>, — più tardi come <i>demagoghi</i>, — più tardi
ancora come <i>rossi</i>, e gli uccide, o gl'imprigiona. Intanto la libertà
sopraggiunge, e non trovando albergo apparecchiato ad ospitarla, si
ferma dove si trova, e prende più che non bisogna, donde poi nascono
disordini, e perturbamenti grandissimi attribuiti alla sua presenza,
mentre da un lato hassene ad incolpare la incauta trascuraggine
dei suoi avversarii, e dall'altro le giunterie dei <i>trecconi</i> e degli
<i>zingani</i>, che in difetto dei veri e buoni rappresentanti della libertà,
cacciati in prigione, ne usurpano il titolo di gestori di negozii. Giuseppe
II e Leopoldo I, imperatori (ai tempi che corrono lasciati
mordere poco meno che per eretici), furono prudenti reggitori dei
popoli, e gli avrebbero condotti, a prova di arte, a lido amico di
libertà duratura, se la Francia non era. Sia detto senza ira come
senza disprezzo, la Libertà di questa nobilissima nazione, che si
vanta <i>battistrada</i> dei Popoli, troppo spesso porta in mano una torcia
<span class="pagenum" id="Page_19">[19]</span>
che incendia, invece di fiaccola che illumini il cammino; precipitando
negli orrori del 93, spaventò Principi, sbigottì Popoli; sè
stessa spossò nei delirii di sangue, e rifinita cadde fra le braccia
di Napoleone che la uccise con uno amplesso da soldato. Napoleone
barattò alla Francia la sua libertà in tanta moneta falsa di
gloria bugiarda; però, che egli imprendesse la perpetua guerra in
benefizio della umanità, poco è da credersi; la monarchia universale
di Carlo Magno, di Carlo V, e di Filippo II, nella vasta mente
mulinava, o piuttosto il sospetto che i Francesi quietando, la libertà
smarrita cominciassero a desiderare. Intanto i Popoli, distinguendo
a prova i vizii degli uomini dalla bontà della dottrina,
tornarono ad amare i benefizii della onesta libertà, e ad infastidire
il superbo giogo del soldato imperiale. I Principi vennero fomentando
con sommo studio siffatti umori dei Popoli, e gli adoperarono
come leva potentissima a sovvertire la buonapartiana onnipotenza;
nè la tirannide di Napoleone, nè la libertà dei Popoli essi
amavano; però la prima allora maggiormente temevano. Sortito il
fine desiderato, le promesse fatte ricusarono mantenere. Di qui, e
unicamente di qui, la lotta talora violenta, più spesso di parola,
eterna di desiderio, fra governanti e governati. I Governi si logorarono
nella contesa, e l'aborrita pianta stancava le braccia a
tagliare piuttosto che ella si stancasse a mettere fronde; e sradicarsi
non si poteva, nè si può. La passione, compagna infallibile
di principii perseguitati, sorgeva a fare più veemente il cordoglio.
Da per tutto alla fine straripò torrente, che mena in volta sassi e
fango; rovina dei luoghi coltivali.
</p>

<p>
Nè il ciclo infelice di questo avvicendarsi di successi sembra
completo fin qui, mercè i consigli di una gente improvvida, che
non comprende, come la fede mancata assai più nuoccia alla causa
delle Monarchie, che le grida insensate pel socialismo. «Quando
la buona fede fosse bandita da tutta la terra, dovrebbe ricoverarsi
nel cuore dei Re,» il senno antico ammaestrò; la quale
sentenza io non so bene se più corrisponda co' precetti della morale,
o con quelli della politica (seppure questa distinzione può
farsi), comecchè sappia, che con entrambi necessariamente la
lealtà si mantenga.
</p>
</div>

<div class="chapter">
<p>
<span class="pagenum" id="Page_20">[20]</span>
</p>

<h2 id="cap6">
VI.<br />
<span class="smaller">Agitazione in Toscana.</span>
</h2>

<p>
Ma inopportuno ragionamento sarebbe qui discorrere le vicende
di Europa; mi ristringo in più modesto confine; parlo di
Toscana.
</p>

<p>
La lunga amministrazione precedente al Ministero Ridolfi
aveva, da una parte, aumentato fra noi universale disgusto: delle
cause non tratto, nè mi gioverebbe trattarle: accenno un fatto, che
male può revocarsi in dubbio: dall'altra, si disfacevano nel disprezzo
e nell'odio gli agenti dell'autorità, utili in Istato che goda la pubblica
opinione, necessarii negli Stati che dalla pubblica opinione
si scompagnano, perchè, se essi difettano di credito e di forza, chi gli
sosterrà? Certo la forza poco dura; ma finchè dura, costringe. Così
il Popolo, un giorno commosso dal medesimo impulso (e a torto
si affaticano qui a rintracciare instigazioni di sètte), prese a imprigionare
e a manomettere tutti gli ufficiali superiori e subalterni
della Polizia. Io non assumo di certo la difesa della vecchia Polizia:
troppo bene conosco che i Governi la nutrivano e l'accarezzavano
allora, come si sopportano i gatti in casa, per prendere i topi:
oggi poi, mi dicono, che non è più così; <i>amen</i>! — ma nel giorno che
il Popolo incomincia a fare da sè, mi sembra che pel Governo sia
finita, là dove egli non sappia adoperare i mezzi acconci pel restauro
della smarrita autorità. Nè si obietti, che in Inghilterra costrinsero
Giovanni Senza-terra a segnare la magna carta, e nonostante
la Monarchia si resse; conciossiachè non il Popolo, ma i
baroni gli usarono violenza, pei quali, quanto importava circoscrivere
l'autorità regia per estendere il proprio dominio, altrettanto
poi premeva conservarla in piede, come quella che era fondamento
dell'ordine feudale. E di vero, indi a poco, qui fra noi, ebbero
a cansarsi tutte o la massima parte delle Autorità governative
partecipi della medesima animavversione. Allora corse un
plauso generale, ed io udii battere le palme con gli altri a Magistrati
gravissimi, che mi avevano garbo del folle che menava
trionfo nel contemplare lo incendio di casa sua. Il Governo non
osò difendere (e nemmeno lo avrebbe potuto) la Polizia, e la lasciò,
come la mignatta, morire dentro al sangue ch'ella aveva succhiato.
<span class="pagenum" id="Page_21">[21]</span>
Così rimase in un subito disarmato di forza per farsi rispettare,
e soli avanzarono i partiti di sapienza e di conciliante composizione,
i quali si reputarono allora, e tuttavia dovrebbero reputarsi,
meglio alla toscana civiltà convenevoli. Però che la mente
che considera quanto sia arduo revocare gli uomini dalla naturale
ferocia alla mansuetudine, e quanto, per lo contrario, facile farli
trascorrere ai bestiali istinti, trema ogni volta che vede gittare a
piene mani la semenza dell'odio nei cuori che Cristo destinava
ad amarsi.
</p>

<p>
Dalla parte del Vaticano soffiava un vento, che non pure in
Toscana, ma in Italia, in Europa, anzi, per tutto il mondo, alzava
le menti a incredibile aspettativa. Allora <i>uomini</i>, che io voglio credere
inspirati da puro amore di patria, allo scopo di condurre
Toscana a migliore governo, e alle riforme troppo ritardate, <i>impresero
a far circolare</i> per le vene del Popolo stampe clandestine eccitatrici
a desiderarle, ed a chiederle.
</p>

<p>
La Legge sopra la stampa si promulgava: egli è evidente,
che il Popolo minuto, il quale poco legge o punto, non poteva poi
fare le stimate per cosiffatta Legge: nonostante <i>invitato</i> ad applaudire,
si rese <i>allo invito</i>, ed applause. Coloro, che primi lo invitarono,
per certo a fine di bene, non avvertirono come sia più agevole
sprigionare i venti dall'otre di Ulisse, che ricacciarveli dentro,
e come, <i>appellato</i> il Popolo una volta in piazza ad <i>approvare</i>, bisognava
sopportarlo quando <i>spontaneo avrebbe disapprovato più tardi</i>.
Fu in quel tempo, che considerando io come il Popolo ricevuto
cotesto impulso non si sarebbe rimasto soddisfatto alla Legge della
stampa, ma avrebbe richiesto cose maggiori mano a mano che
gliene fosse venuto il desiderio; nè essere senza grandissimo pericolo
per l'Autorità esporsi a lasciarsi svellere ora questa concessione,
ora quell'altra, imperciocchè, così operando, il potere non
acquista il merito del pronto concedere, e il Popolo si educa a
crescere più intemperante nelle domande; fu, dico, in quel tempo
ed in questo concetto, che dettai il libro <i>Del Principe e del Popolo</i>,
il quale prima di stampare sottoposi allo esame di Magistrato per
altezza di mente distinto, e fu tenuto allora non indegno dei casi
consigliere discreto di quelli ai quali m'indirizzavo, presago poi
delle sopravvenute vicende. Era mio conforto al Governo ritirarsi
indietro dallo immediato contatto del Popolo minuto, concedendo
subito quanto reputava prudente, riacquistare credito, e temprato
<span class="pagenum" id="Page_22">[22]</span>
per nuova opinione, prendere tempo a ricostruire gli arnesi necessarii
di Governo. Questo non volle fare il Ministero; lasciò che gli
eventi lo strascinassero legato dietro il carro. Di qui gratitudine
poca, esitanza a concedere crescente, su le labbra concordia, in
cuore sospetto.
</p>

<p>
Gli <i>agitatori</i>, i quali dapprima non furono i <i>demagoghi</i>, chè questi
vennero in fondo, ma sì uomini chiari per fama, e per condizione
cospicui, ottennero le riforme da loro reputate sufficienti.
Giusta il costume antico di quelli che commuovono le moltitudini,
pretesero allora, ch'esse posassero; contenti loro, contenti tutti.
Il Popolo minuto, poco soddisfatto della Legge sopra la stampa
perchè non legge, nè della Guardia Civica perchè n'era escluso,
<i>continuò ad agitarsi per conto proprio</i>.
</p>

<p>
Giuseppe Mazzoni deputato, con molta verità accennava a
questo con le parole profferite nella Seduta del Consiglio Generale
toscano del 16 ottobre 1848: «Però le agitazioni anteriori al settembre
dell'anno passato, le quali non <i>si disapprovavano nemmeno
da certi alti personaggi</i>, furono generalmente riguardate come
politiche necessità; e s'esse non erano, l'antica Babele della Polizia
non sarebbe espugnata, e le libertà dello Statuto, che tutti
stimiamo carissime, sarebbero tuttora un sogno.»<a class="tag" id="tag6" href="#note6">[6]</a>
</p>

<p>
Io però non dubito punto affermare, che i Toscani di natura
contentabile, acquistate le libertà costituzionali, sarebbonsi tenuti
soddisfatti, se anche sopra di loro non fosse passato il vento che
sconvolse l'Europa intera dal Mediterraneo al Baltico, dall'Atlantico
al Mar Nero, e minacciò portar via, come la polvere di una
strada maestra, i troni di Vienna, di Berlino, di Roma, di gran
parte della Germania, e d'Italia, nella guisa stessa che disperse
quello di Francia; ed in ispecie poi il prossimo incendio di Sicilia, di
Milano, e di Venezia, la guerra della Indipendenza prima, poi i
disastri della guerra.
</p>

<p>
Per la rivoluzione di Francia si diffuse la idea della Repubblica,
e parecchi fra noi presero a coltivarla, non perchè ve ne
fosse bisogno, ma per fare qualche cosa; e poi corre sciaguratamente
nelle contrade nostre antico il vezzo di ricavare dalla
Francia pensieri e voglie, e begli e fatti i vestiti. Le moltitudini
rimasero un cotal poco spruzzate di <i>comunismo</i> e di <i>socialismo</i>,
<span class="pagenum" id="Page_23">[23]</span>
di cui però non conobbero le dottrine, e giova che le ignorino.
Imprudenti, a mio parere, suonarono le parole del Lamartine nel
suo Manifesto alla Europa, affermando essere la Repubblica il punto
estremo dove giunge la civiltà di un Popolo per mezzo di reggimenti
costituzionali, imperciocchè somministrassero a molti motivo
di non posare, finchè non avessero toccato il vertice, e nei
Principi mettessero sospetto di confidarsi intieri sopra una via
sdrucciolevole; nè lo avere raccomandato, com'egli fece, ai Popoli
i quali non fossero peranche giunti alla maturità dei Francesi,
rimanessero indietro ad ammaestrarsi, assicurava punto, avvegnadio
facesse comprendere ai Principi, che potevano sperare tregua,
pace non mai. E come imprudenti, se male non mi appongo,
furono coteste parole non vere, però che nella Inghilterra le libertà
costituzionali durino dal 19 giugno 1214 in poi, nè mostrino
per ora di volere cessare, e la Repubblica v'ebbe vita brevissima
dal 1649 al 1660; per la quale cosa evidentemente apparisce, come
nella formula costituzionale i destini dei popoli possano quietarsi,
almeno per tempo lunghissimo.<a class="tag" id="tag7" href="#note7">[7]</a> Nè danno minore, io penso, ci ridondò
dal proclamare che fece il Lamartine, non avrebbe sofferto
in pace la Francia, che alcuna Potenza si fosse mossa contro i Popoli
rivendicantisi in libertà; imperciocchè questa sicurezza rese
<span class="pagenum" id="Page_24">[24]</span>
baldanzose a insorgere nazioni, le quali forse diversamente ci
avrebbero pensato due volte. So bene, che non si ha sperare che
un Popolo metta in avventura la propria libertà per sovvenire all'altrui;
ma mi sembra, ed è disonesto, spingere i creduli nel
pericolo con promesse, che non si vogliono mantenere. Quante
volte accadde rivoluzione in Francia, tante i Francesi eccitarono
a sollevarsi Popoli confinanti per metterli come sentinelle perdute
fra loro e le Potenze settentrionali di Europa; passata poi la burrasca,
con ingenerosa politica dichiararono non potere sopportare,
che i Popoli insorti si facciano gagliardi, onde i negozii politici non
si complichino, i commerci loro non iscemino, l'autorità non diminuisca,
ed abbiano a dividere con molti quella potenza, che gli Stati,
quantunque liberissimi, attendono possedere in pochi. Questo vedemmo
praticare dalla Monarchia Costituzionale di Francia del 1830,
questo aspettavamo vedere dalla Repubblica, e lo vedemmo. Lamartine
stesso, autore del Manifesto alla Europa, nella sua Storia
della Rivoluzione del 1848 ci ammonisce essere cosa contraria
agl'interessi di Francia acconsentire che qui in Italia si componga
uno Stato potente. Politica di Enrico IV e del successore Richelieu,
fu mantenere Italia e Germania deboli, epperò divise. Da Richelieu
in poi, sembra agli uomini di Stato francesi, che nè sia mutato
nulla, nè nulla sia da mutarsi, e poi si vantano non pure amanti,
ma promotori del progresso. Da questo tengansi avvertiti i corrivi
ad abbandonarsi alle lusinghe francesi. Di Lamartine ho parlato;
mi sono taciuto degli altri, perchè temeva che lo inchiostro nero
mi diventasse sopra la carta rosso per la vergogna. Intanto in
Germania di Francia non curano, e in Italia così bene si adopera,
che essa vi perde ogni giorno autorità, vi acquista odio. Molti mali
ci vennero dalla Monarchia francese, ma spettava alla Repubblica,
dopo avere sospinte le voglie dei Popoli oltre ai confini del giusto,
affaticarsi ardentemente a spengere anche i sospiri della libertà.
Qui vi è progresso d'iniquità, e nessuno può impugnarlo.
Ma questo non è tema da svolgersi qui; a me basti avere indicato,
che la rivoluzione francese fu causa di commovimento in
Toscana.
</p>

<p>
Le rivoluzioni lombarda e veneta nei petti già infiammati
raddoppiarono l'ardore della guerra. Fra tutte le nobili imprese
nobilissima, fra le sante santissima, la guerra della Indipendenza.
I Germani, discendenti generosi dello antico Ermano, certo non condannano
<span class="pagenum" id="Page_25">[25]</span>
in altrui i sensi che gli han resi nelle pagine della storia
immortali. Seme di guerra perpetua è dominio di Popolo sopra
un altro Popolo: allora la necessità rende il dominatore ingiusto,
il soggetto violento; la pace, togliendo, si perde: la storia è lì con
le sue tavole di bronzo per insegnare come le conquiste costino
troppo più del guadagno che procacciano, e all'ultimo si perdono:
una sola maniera ci presenta la storia capace di occupare permanentemente
il paese vinto, ed è la conquista normanna. I vincitori
si fermano nella Inghilterra, e a mano a mano distruggendo
gli Anglo-sassoni, si sostituiscono al Popolo disperso. In altro modo
non pare che si possa; però che neppure i Romani durassero a
tenere la rapina del mondo, nè i Longobardi la Italia, nè i Saraceni
la Spagna, nè i Greci l'Asia, e degli altri popoli conquistatori
chi vivrà loderà il fine. Nonostante, se come Italiani a noi riusciva
impossibile rifuggire dalla guerra, come Toscani ci appariva piena
di eventi dubbiosi. Vincendo Austria, era da aspettarci la sorte
che ci è capitata addosso: vincendo Piemonte, poteva forse credersi
che saremmo stati assorbiti.
</p>

<p>
A compimento di rovina sopraggiunsero i disastri della guerra
italiana. Nella sventura l'uomo diventa maligno. I Lombardi, e con
essi parecchi Italiani, dubitarono della fede di Carlo Alberto; di
tradimento sospettarono; inaspriti pensarono non aversi a riporre
speranza nel Principato. Napoli, mormoravano, ritirare i soldati
dal campo, Toscana procedere con fiacchi provvedimenti, Torino
farsi rompere in battaglia a disegno. Mostruosa opinione era questa
ultima, eppure propagata, e creduta nei ciechi impeti di
passione smaniosa. Allora ottenne seguito nell'universale il
disegno d'invertire il concetto politico: <i>invece di giungere per
mezzo della guerra allo assetto federativo della Italia, vollero con la
istituzione dell'unica Repubblica arrivare al conseguimento della Indipendenza.</i>
</p>

<p>
Qui pertanto in Toscana convennero infiniti Lombardi, e li
premeva cocente la cura di ricuperare la patria diletta; cagione
legittima ad ogni più arrisicato consiglio. Nè si creda, che facinorosi
essi fossero: all'opposto erano uomini distinti per dottrina,
per natali, e per ricchezze, benvoluti come fratelli, come infelici
compianti, da per tutto ammirati a modo di magnanimi propugnatori
delle patrie libertà. La Emigrazione lombarda dimorava in Firenze
come corpo organizzato sotto il governo di un <i>Consiglio
<span class="pagenum" id="Page_26">[26]</span>
dirigente</i>;<a class="tag" id="tag8" href="#note8">[8]</a> possedeva pubblicisti, ingegneri, e ufficiali superiori del
Genio; fondò un Giornale <i>La Costituente</i>, e lo pubblicava, come si
diceva, a scapito; divenne padrona di parecchi altri, che indirizzava
al medesimo fine; acquistò aderenze, partigiani, ed amici; finalmente
propose armare ed armò compagnie di Bersaglieri.<a class="tag" id="tag9" href="#note9">[9]</a> E' fu forza
accettare la offerta concepita in termini dittatoriali, e accomodarsi
a comprare un padrone, secondo ch'è fama gridasse Diogene,
esposto in vendita sul mercato; per l'appunto come al Ministero
Capponi fu mestieri arruolare <i>720 prodi componenti la legione della
Indipendenza Italiana</i>, e più se ne venivano;<a class="tag" id="tag10" href="#note10">[10]</a> e, trapassando a cose
maggiori, come fu mestieri a Carlo Alberto condurre generali a
modo altrui, rompere lo armistizio inopportunamente, e combattere
battaglia intempestiva.
</p>

<p>
Alla Emigrazione lombarda aggiungi parecchi uomini calati
giù dalla vicina Romagna, gente manesca, arrisicata molto, alle
baruffe avvezza, ed al sangue, Siciliani, Napoletani, Polacchi, ed
altri cultori ardentissimi di sconfinata libertà; privi di patria, cupidi
di ricuperarla.
</p>
</div>

<div class="chapter">
<p>
<span class="pagenum" id="Page_27">[27]</span>
</p>

<h2 id="cap7">
VII.<br />
<span class="smaller">Tumulti quando incominciassero.</span>
</h2>

<p>
Contro al vero manifesto è supposto dal Decreto, che l'agitazione
apparisse sul declinare del 1848. Ufficio solenne di ogni
storico è scrivere la verità, massime poi s'egli ordisca storie per
gli effetti criminali. L'agitazione precede lo Statuto; crebbe dopo
per le ragioni già discorse; finalmente diventò irresistibile quando
il Principe partendo le lasciava libero il campo. Chi mi sa dire in
qual giorno preciso fu rotta la guerra contro l'Austria? Se io non
erro, incominciava, non declinava con l'anno 1848. — Crede egli
il Decreto, che il Principe nostro adoperasse spontaneo il diritto
che gli appartiene per l'Articolo 13 dello Statuto di dichiarare la
guerra? No, egli nol crede. Taccio dei titoli dimessi, facile sacrifizio;
ma non si renunziano spontaneamente gli affetti della propria
famiglia, non le si muove nemico mentre ella versa nel
massimo pericolo, non le si porge la spada per ferirla invece
della mano per soccorrerla, non si distrugge un appoggio sicuro
per andare in traccia di fortune minaccievoli, o per lo meno dubbiose.
Prova ella è questa di agitazione veementissima contro la
quale consiglio non vale; prova di forza, che strascinava, ineluttabile,
conosciuta da quanti vivono al mondo: forza, che travolse
antichi reami, e re, e Popoli come paglie davanti al turbine; alla
quale, si pretende, che io solo potessi, dovessi, e in tutto, resistere,
e sempre. Ora questa guerra, sopra ogni altra causa, fu
motivo di sconvolgimento nel Popolo, così che fra i tumulti guerreschi,
la confusione degli apparecchi, e gli animi concitati a tremenda
febbre, tacevano le leggi, sbigottivano i Magistrati, disfacevasi
lo Stato.
</p>

<p>
Io troppo bene mi accorgo che sorriderà la gente di questo
mio affaticarmi a portare acqua al mare; ma poichè l'Accusa, contro
la verità, nel fine riposto di sostenere che l'agitazione sorse
nel declivo del 1848, per potermene dichiarare benignamente fomentatore,
dissimula i fatti, importa restituirli alla genuina loro
cronologia.
</p>

<p>
Nell'ottobre 1847 fu distrutta la Polizia. Il Municipio fiorentino,
con la Notificazione del 28 ottobre 1847, deplora il fatto del
<span class="pagenum" id="Page_28">[28]</span>
giorno innanzi, suscitato dalla brutalità dello sbirro Paolini, e dichiara
che il Popolo mutò un <i>nobile sentimento di compassione in
atti violenti</i>.
</p>

<p>
Tumulto in Firenze per la occupazione e atroci atti commessi
a Fivizzano. Popolo vuol correre in massa in Lunigiana. Il Ministro
Ridolfi, coartato a scendere in piazza, promette che il Governo
si farebbe rendere conto delle commesse iniquità. La <i>Patria</i> dell'11
novembre 1847, per questa volta anch'essa trova «<i>che cotesti
fatti atroci avevano commosso tutte le anime oneste</i>.»
</p>

<p>
Il Governo, costretto dalla volontà del Popolo, manda gente a
Pietrasanta per cagione di Fivizzano. Compagnia di Granatieri, accolta
dal Popolo ai cancelli della Fortezza, è scortata dal Popolo
fuori di Porta. La <i>Patria</i> nobilita il Popolo accorso, «quella parte
di Popolo, che certuni male chiamano <i>minuta</i>, mentre è parte
<i>operaia</i>, nè grossa o minuta come ogni altra parte di Popolo, il
quale nome comprende tutti quanti, eccetto il Principe; la parte
<i>operaia</i> del Popolo spontaneamente empì le vie della Fortezza:
altra gente pure accorse spontanea.» <i>Patria</i>, 15 novembre 1847.
</p>

<p>
Nel novembre del 1847, per la strage di un caporale, il Popolo
a Livorno tumultua; vuole in sue mani lo uccisore per istracciarlo;
il Delegato Zannetti è bistrattato; più tardi percosso, spinto
in carcere, e cacciato via.
</p>

<p>
Sommosse popolari a Livorno nel mese di decembre successivo,
di cui terrò altrove ragionamento.
</p>

<p>
La <i>Patria</i> nel 18 gennaio 1848 annunzia: «che una forte agitazione,
e <i>potente e irresistibile commuove tutta la Italia</i>.» E nel 23
dello stesso mese, alla ricisa bandisce: «<i>Toscana tutta quanta</i> ha
bisogno di essere riordinata <i>incominciando dal Governo</i>.»
</p>

<p>
Sul declinare del febbraio 1848 la <i>Patria</i> ricorda le riunioni
tumultuarie in Firenze, pei fitti delle case. Nel 20 aprile 1848 predica
il Giornale stesso: «il pericolo della Repubblica imminente
però non potersi evitare adulando i Principi, e con atti arbitrarii
e dittatorii di Ministri adulatori.... le forze <i>politiche stanno
ormai nelle mani al popolo</i>.»
</p>

<p>
Nel 26 maggio 1848 i Fiorentini ardono la carrozza del napoletano
Statella, donde la Patria ricava argomento di ammonire
i buoni e il Governo, che i <i>tempi si fanno grossi</i>.
</p>

<p>
Turbolenze lesive la proprietà. In Empoli si fa violenza al
mercato per acquistare grano a prezzo basso; lo stesso accade a
<span class="pagenum" id="Page_29">[29]</span>
Fucecchio, lo stesso a Pistoia, a San Piero in Bagno, a Siena. I
possidenti se ne commuovono; la <i>Patria</i> del 14 luglio 1848 solleva
desolate grida esclamando: «è necessario provvedere subito e fortemente
per reprimere e impedire questi disordini. Non vi è
contagio peggiore di questo.» Lo incubo del <i>comunismo</i> già appuntella
le ginocchia sul petto dei possidenti!
</p>

<p>
Nel luglio del 1848, alle adunanze pubbliche del Consiglio
Generale dolevansi di mene <i>austro-gesuitiche</i> turbatrici dello Stato, e
il Ministro dello Interno parlandone come di cosa vecchia, rispondeva,
pur troppo <i>non ignorarle</i> il Governo, ed <i>importare che riescano
indarno</i>. «Il Governo fa quanto può, ma per riuscire completamente,
converrebbe ch'ei non fosse disarmato, e da questo lato,
bisogna <i>pur dirlo, gli manca la forza</i>. Fu distrutta la <i>Polizia, e non
fu ancora ristabilita</i>. In questo stato di cose è facile vedere che
molte volte mancò il mezzo per fare eseguire le misure governative,
altre per provvedere. <i>Manca la forza necessaria al potere
esecutivo</i>.»
</p>

<p>
Nonostante, l'Accusa me solo incolpa per non avere voluto, o
saputo Ministro prevenire e reprimere i tumulti; mi chiama <i>impotente
per vizio di origine, o forse</i> anche <i>complice</i>!
</p>

<p>
Nel 30 luglio, grande sorse il tumulto in Firenze: la forza fu
respinta, il Popolo scese ad agitarsi con insoliti indizii.
</p>

<p>
Sopra la stessa Piazza Granducale, a piè del Palazzo Vecchio
erano scritti e letti Decreti pei quali <i>la decadenza del Principe dichiaravasi,
un governo provvisorio instituivasi</i>. Di ciò fanno prova il
processo compilato in quel tempo, e il proclama del Governo comparso
il 31 luglio seguente: «La tranquillità pubblica fu <i>gravemente
compromessa</i> in Firenze per opera di perturbatori, che in gran
parte non appartengono nemmeno a questa città, e che manifestavano
la <i>intenzione di rovesciare l'attuale ordinamento politico
del paese</i>, e avvolgerlo nei disastri, che sono sempre la conseguenza
delle commozioni violente.<a class="tag" id="tag11" href="#note11">[11]</a>» In molti cagione, in altri
pretesto del tumulto i disastri della guerra italiana, e il sospetto dei
sottili provvedimenti fatti dal Ministero. La Guardia Civica, chiamata
più volte, si aduna scarsa e repugnante a sostenere un Ministero
caduto nell'odio universale. <i>I soliti agitatori declamano, ed eccitano
i Popoli su pei canti delle strade</i>. Alle ore sette comparve un
<span class="pagenum" id="Page_30">[30]</span>
proclama firmato <i>Ridolfi</i>, col quale si promettevano per <i>domani la
legge per muovere la Guardia Civica, ed altri apparecchi di guerra</i>.
Così con queste ed altre più efficaci parole raccontava i successi
della giornata la <i>Patria</i> del 31 luglio 1848. Onde a ragione potè
esclamare il Ministro Ridolfi, vedendo la <i>Patria</i> fra i suoi avversarii:
«<i>Saul anche esso è tra i profeti</i>?»<a class="tag" id="tag12" href="#note12">[12]</a>
</p>

<p>
Tumulti gravissimi nei <i>pressi</i> di Massa Ducale, con <i>collisione
di contadini e soldati, non senza morti e feriti</i>.<a class="tag" id="tag13" href="#note13">[13]</a>
</p>

<p>
Tumulti contemporanei succedono a Lucca, a Pisa, a Livorno,
e si temono a Firenze.<a class="tag" id="tag14" href="#note14">[14]</a>
</p>

<p>
Tumulti di contraria indole a <i>Laterina</i>, dove in mezzo a scariche
di fucile gridasi dai campagnuoli: <i>Viva i Tedeschi! Morte alla
Guardia Civica</i>.<a class="tag" id="tag15" href="#note15">[15]</a>
</p>

<p>
Conflitto sanguinoso, e aperta rivolta a Livorno nel 2 settembre
1848. Fortezze assalite dal Popolo, capitolano col Generale Torres.
<i>Si tratta di eleggere un governo provvisorio. Il Governo perde
ogni autorità sul paese</i>.<a class="tag" id="tag16" href="#note16">[16]</a>
</p>

<p>
E mentre, come sarà in breve chiarito, io mi conduco a Livorno
per salvare, quasi malgrado il Ministero, cotesta mia Patria
dall'anarchia, e ricondurla, già già tracollante nella Repubblica,
sotto la obbedienza del Principe Costituzionale, la <i>Patria</i> in data
del 22 settembre 1848 narra, che a Lucca, a Pistoia, a Prato (e a
Firenze non mancano) gli agitatori indefessamente travagliansi;
nel 28 settembre afferma, che uno <i>spirito di vertigine</i> ha suscitato
agitatori <i>da per tutto</i>; e già fino dal 7 settembre cotesto Giornale, i
fini, le occasioni, e i motivi del tremendo agitare adduceva nelle
seguenti parole: «Il <i>partito repubblicano</i> in Italia <i>non ha dimenticato</i>
il suo disegno dopo il fatale armistizio. Esso allegando, che i
<i>Principi Costituzionali</i> d'Italia non potessero più sostenere la
causa della Indipendenza con una guerra ordinata, ha detto non
esservi altro scampo che una guerra insurrezionale dei Popoli, e
per muovere i Popoli ha creduto espediente di prendere, e creare
tutte le occasioni di agitare lo interno degli Stati, a fine di potere
<span class="pagenum" id="Page_31">[31]</span>
in queste commozioni sostituire la <i>Repubblica</i> al <i>Principato
Costituzionale</i>, e allora con tutte le eccitazioni possibili alzare le
moltitudini, e precipitarle furiose e infierite contro gli eserciti
austriaci.» E quanto diceva era vero.
</p>

<p>
Tumulti in Firenze nei giorni 3 e 4 di ottobre, tendenti a offendere
la pubblica tranquillità, e la personale sicurezza.<a class="tag" id="tag17" href="#note17">[17]</a>
</p>

<p>
Tumulti a Pisa il 7 ottobre, qualificati <i>perfidi tentativi di anarchisti</i>.<a class="tag" id="tag18" href="#note18">[18]</a>
</p>

<p>
Tumulti a Livorno nel 19 ottobre 1848, per quanto avverte la
<i>Gazzetta di Firenze</i> del giorno 20.
</p>

<p>
Il Consiglio Generale ebbe a sospendere la seduta del 23
settembre 1848 come nell'8 febbraio 1849. Il Presidente in <i>quel
giorno si cuopriva, e si allontanava; dopo un'ora riapriva la seduta
appunto come nell'8 febbraio 1849</i>.<a class="tag" id="tag19" href="#note19">[19]</a>
</p>

<p>
La Guardia Civica lucchese, per sottrarre il conte De Laugier
alle ingiurie della plebe ammutinata, ebbe a tenerlo custodito
nella caserma nello agosto 1848.<a class="tag" id="tag20" href="#note20">[20]</a>
</p>

<p>
La milizia, già sul cadere del luglio 1848, dava lo esempio
pessimo di cacciare via gli Ufficiali.<a class="tag" id="tag21" href="#note21">[21]</a>
</p>

<p>
E con più infame delitto le palle avanzate dalla guerra lombarda
sparava nel collo al Capitano, uccidendolo a Pecorile nel 9
agosto 1848.<a class="tag" id="tag22" href="#note22">[22]</a> Gregarii eccitati all'odio dei superiori; superiori disprezzanti
i gregarii: ogni vincolo infranto, milizia diventata
ormai terrore non difesa. Questi erano i soldati, che si ha coraggio
sostenere corrotti da me! Di ciò pure sarà ragionato altrove. —
</p>

<p>
La mancanza delle carte necessarie non mi concede di tessere
racconto più esatto dei tumulti che agitarono la Toscana
dal 1846 in poi; ma basterà tanto per dire apertamente, ch'è
falso si manifestasse l'agitazione fra noi sul declinare del 1848
soltanto: da più lontana origine essa muove; più antichi di quello
<span class="pagenum" id="Page_32">[32]</span>
che i Giudici dissimulano, sono gli attentati per rovesciare la forma
governativa dello Stato; più vecchio che i Giudici non fingono,
il disfacimento di ogni mezzo governativo per prevenire, e
per reprimere; prima assai del febbraio 1849 il Popolo aveva imparato
a turbare le sedute del Consiglio Generale. Chi per vaghezza,
o per obbligo si accinge a raccontare fatti, o dopo lungo
studio giunse a conoscerli, oppure non vi giunse: nel primo caso
gli esponga ingenuo; nell'altro taccia verecondo. Qualunque poi
o per fatuo, o per servile, o per altro più pravo consiglio opera
diversamente, non compone storie, ma commette infamie: e quale
seminò, tale raccoglie. —
</p>

<p>
Le quali cose condurranno a confessare, che non inutile fu
la mia chiamata al Ministero. Me posero a lottare, non a governare;
<i>io fui la barriera ultima intorno allo abisso</i>; e se i miei concittadini
andranno persuasi di questo, che se io non era, deplorabili giorni
avrebbe veduto la Toscana, terrò siffatta persuasione per conforto
del mio indegno patire. Perchè poi ne vadano meglio convinti,
esporrò in quali stremi fosse ridotto il paese.
</p>

<p>
Ho riportato qui sopra le parole gravissime del Ministro Ridolfi.
Se esaminiamo gli atti dell'autorità, i discorsi pronunziati
nelle Camere legislative, e le confessioni degli stessi Ministri, troveremo
sempre il medesimo lamento. Nella seduta del Consiglio
Generale del 16 ottobre 1848 il deputato Mazzoni domanda «se
sia o no vero, che dal <i>settembre del decorso anno</i> la Toscana sia
stata senza Polizia, e a confessione dello stesso Governo senza
forza?» Odaldi deputato, risponde distinguendo l'azione della
Polizia sul senso morale e sul senso politico, ma di leggieri concede,
la Toscana essere rimasta da lungo tempo priva di forze governative.
</p>

<p>
Replicando io al collegio onorandissimo dei Negozianti livornesi,
che mi compartiva lode (dolce al mio cuore) «di avere ricomposto
l'ordine, e data tranquillità al paese, indispensabili
per la prosperità del Commercio e della Industria,» diceva: «il
Governo della Toscana è ben lontano da possedere i mezzi governativi,
che assicurando e confermando ogni maniera di
onesto vivere civile comprimano i conati delittuosi di gente
che ardisce profanare il nome di libertà per procedere poi impunemente
da infame........ Ma se la Toscana non possiede ancora
mezzi permanenti e duraturi necessarii a governare gagliardamente,
<span class="pagenum" id="Page_33">[33]</span>
supplisce adesso il Ministero con <i>operosità straordinaria,
con l'autorità personale, con le aderenze d'individuo, con lo
entusiasta consenso di voi, e di quanti appartengono al Popolo
buono</i>.»<a class="tag" id="tag23" href="#note23">[23]</a> E con parole supreme ammoniva per via telegrafica
il Governatore di Livorno il 16 novembre 1848: «<i>energia, Governatore,
energia, o fra un mese Toscana diventa un mucchio di cenere</i>.»
</p>

<p>
Il Prefetto di Firenze volgendosi al corpo dei Veliti, Pompieri,
e Portieri, così favellava: «È vero, che i tempi e gli eventi
produssero un pregiudicevole indebolimento alla forza che assicura
la esecuzione della legge; ma se voi volete, potrete con
la opera vostra e col vostro zelo rilevare le forze indebolite, ed
ottenere plauso dal Governo.»<a class="tag" id="tag24" href="#note24">[24]</a>
</p>

<p>
Ne porge eziandio splendida testimonianza il mio Rapporto al
Principe per la instituzione della Guardia Municipale; io confido
che i buoni, a cui mi volgo, vorranno ritornare col pensiero sopra
quel documento uscito da me, e che ebbe lode nei tempi.
</p>

<p>
Il Senatore Corsini, per cagione della violenza usata contro
l'Arcivescovo di Firenze interpellando il Ministero intorno ai mezzi
di cui il Governo intendeva servirsi per impedire che i disordini
si rinnovassero, tale si ebbe risposta dal Ministro Mazzoni: «Il
Governo si propone usare la maggiore vigilanza che gli è dato
adoperare; porrà in opera tutti i mezzi possibili per prevenire
disordini, <i>ma avendo ricevuto dagli antecedenti Ministri la somma
del Governo toscano nello stato più deplorabile, non è da aspettarsi
da lui più di quello che umanamente sia abilitato a fare secondo <span class="scp">LE
FORZE</span>, che vengono accumulandosegli intorno.</i>»
</p>

<p>
E nella stessa tornata, non dissentendo nessuno, egli aggiungeva:
«<i>Pur troppo al Governo si è fatto carico delle circostanze in
cui si trova; ma, oso dirlo senza superbia, se noi non fossimo stati,
più gravi — gravissimi inconvenienti avrebbero funestato la patria
nostra</i>.»
</p>

<p>
Le parole del Mazzoni, quantunque sieno testimonianza di
cose conosciute universalmente, e pronunziate davanti a Collegio
dove molti dei Ministri precedenti sedevano, oggi, come di uomo
esule ed incolpato, non si vorrebbero attendere. Ma si oda in grazia
quale ricevessero immediatamente conferma dalla bocca del
<span class="pagenum" id="Page_34">[34]</span>
Senatore Capponi, poco anzi Presidente del Consiglio dei Ministri:
«Intorno alle parole dell'onorevole Ministro di Grazia e Giustizia,
che concernono il passato Ministero cui ebbi l'onore di
partecipare, intorno a queste io sono fortunato di non potere
altro che usare lo stesso linguaggio, che intorno alle interpellazioni
ha usato l'onorevole Ministro. <i>Le condizioni dei tempi,
il pubblico stato delle cose, il movimento degli animi</i> produssero
tali cose, che quella medesima insufficienza, che ha trovato
nel reprimere ogni atto in sè biasimevole, quella stessa insufficienza
fu da noi sperimentata.»<a class="tag" id="tag25" href="#note25">[25]</a>
</p>

<p>
Nel Programma ministeriale del 19 agosto 1848, il Ministero
Capponi aveva dichiarato espressamente: «correre tempi difficili
abbastanza da <i>sgomentare i più esperti</i>.»
</p>

<p>
Il Senatore Baldasseroni in cotesta seduta dava al Ministero
molto solenni insegnamenti: voleva che le cause del disordine
investigassimo, voleva che il Governo combattendo per l'ordine
perisse. Se la infermità non mi avesse impedito di assistere a cotesta
seduta, io gli avrei risposto: — assolutismo improvidamente
antico, e libertà impetuosamente nuova, sono cagioni del male; in
quanto a perire per la salvezza comune, non lo togliete di grazia
per rinfacciamento, ma io mi vi sono esposto, quando mi gittai fra
l'onda infuriata del Popolo per salvarvi il figliuolo.....
</p>

<p>
E, se non è grave, odasi un poco come in proposito favellassi
io all'Adunanza del 29 gennaio 1849: «Le parole del vostro Indirizzo
in risposta al Discorso della Corona accennano ai disastri
e ai <i>tumulti passati</i>, e indicano speranza di repressione pei
futuri. In questa maniera voi non dite del presente, e non favellando
del presente venite implicitamente a dichiarare, come
<span class="pagenum" id="Page_35">[35]</span>
nulla sia stato operato adesso per riparare a questi tumulti che
voi deplorate, e che <i>avete ben ragione di deplorare</i>. Ciò può sembrare
al Ministero un rimprovero: egli non crede averlo meritato:
imperciocchè, o Signori, voi rammenterete come abbiamo noi
ricevuto lo Stato. Noi lo abbiamo ricevuto, perdonatemi la immagine,
<i>come si consegna una casa incendiata in mano ai Pompieri</i>. Voi
lo avete veduto, la finanza era esanime: <i>in quali lacrimevoli condizioni
fosse l'esercito</i>, voi lo sapete. Vi parlerò di quello che spetta
più specialmente al mio Ministero. <i>Qui niuno ordinamento; i vecchi
istrumenti non si potevano adoperare, i nuovi sono tuttavia un
desiderio. Gli ufficiali mancavano affatto di vigore; non restava che
un simulacro di forza, il quale non corrispondeva alla chiamata</i>. O
Signori, quando ebbi l'onore di essere assunto al Governo dello
Stato, io cercai se o poche o molte vi fossero le forze per potere
governare. I passati Ministri si sono allontanati dal Governo,
com'essi dicevano, di faccia alla pubblica disapprovazione:
essi così affermarono, ed io non ho verun motivo per dubitare
di questa loro asserzione: ma devo dirvi eziandio che a me parve
non solo il Governo abbandonasse il Ministero per virtù della
opinione, ma assai più perchè era impossibile il governare. Io
dissi a me stesso: qui lo Stato fu consegnato a noi, come <i>un
cadavere in mano ai preti per seppellirlo e cantargli l'esequie</i>. Ma
no, io non ho creduto mai nè credo che uno Stato possa perire.
Credo che, per malignità dei tempi, e per pessima amministrazione
di uomini, forse uno Stato possa cadere in morte apparente,
in asfissia; ma la vita resulterà, quando un uomo voglia
veramente trovarla, e liberare lo Stato dalla misera condizione
in cui egli è stato condotto. Privo di forze, privo di ordini governativi,
privo perfino del mezzo di sapere in che cosa le piaghe
dello Stato consistessero, io non trovai nessuno dei miei
antecessori che m'indicasse in quali condizioni era lo Stato, e
in che cosa le sue forze consistessero. — Ordinai a tutti i Prefetti,
Sotto-Prefetti e Gonfalonieri delle diverse Comunità, che
immediatamente, o nel più breve spazio di tempo possibile,
mandassero rapporti intorno allo stato politico, economico e
morale delle provincie e delle città che reggevano. Vennero
questi rapporti, quali più presto, quali più tardi, e furono elementi
già ordinati, ma non sufficienti ancora per formarmi uno
esatto concetto dello stato in cui attualmente si trova il nostro
<span class="pagenum" id="Page_36">[36]</span>
Paese. Tuttavolta ho ordinato e in parte effettuato questo lavoro.
Egli è bene lontano dall'essere peranche perfetto, nè lo sarà
mai, perchè tutti i giorni devono succedere casi che valgano a
modificarlo, e speriamo in meglio, ma io lo lascerò sul banco
del Ministero dello Interno come un Breviario, affinchè quelli
che mi succederanno, con senno migliore, e con migliore fortuna
forse, ma non con maggiore fede di certo, al Governo dello
Stato, lo abbiano sempre dinanzi agli occhi, e per regolarsi con
cognizione di causa. Mentre pertanto il Ministero vostro, per rendersi
degno del Popolo e di Voi, suoi rappresentanti, si accingeva
a conseguire precisa cognizione dello stato del Paese; mentr'egli
si accingeva a conoscere la sua malattia per applicargli
quei rimedii che reputava migliori; mentre il Governo sta preparandovi
le leggi, che nel senno vostro esaminerete e delibererete,
per portare rimedii alle malattie che accennava; pensate,
o Signori, come cadesse fra mezzo uno stato di transizione per
noi deplorabile. Questo stato, che come una via di fuoco sarebbe
bene che noi potessimo percorrere correndo, non è passato ancora,
quantunque a me tardi che cessi, e il Paese rimanga
guarito di questa ferita di dolore. — Ma, frattanto, il Governo
non si è trovato e non si trova <i>in mezzo all'enormezze di due partiti</i>?
Io non voglio definire quale dei due sia o no progressivo.
In tutti gli Stati, e specialmente in quelli ove, come nel nostro,
la vita politica si è iniziata, due partiti devono agitarsi,
e non è male, come ho sentito deplorare in questa Assemblea,
ma invece è un bene che si agitino; perchè dal cozzo dei partiti
nasce quella cognizione esatta delle cose che unica giova a
ben condurre lo Stato. Però, a tutti i partiti onorevoli e plausibili,
purchè nascano da convinzioni, non mancano coloro che
suscitano mille voglie, mille cupidigie tutto altro che plausibili;
e i Capi dei diversi partiti si trovano sovente a vergognare di
quelli che fanno bandiera dei loro nomi onorati a queste intemperanze
ed a queste enormezze. A cosiffatti disordini accennavano
le parole della Commissione nel compilare lo Indirizzo
al Principe. Ora, che cosa ha fatto il Ministero vostro nell'assenza
di mezzi, e nella mancanza delle persone? I Ministri
hanno sentito, come altro non potessero fare che dare allo Stato
una cura indefessa, sottrarre le ore al sonno, dimenticare, non
dirò ogni diletto, ma perfino ogni sollievo della vita....» Così io
<span class="pagenum" id="Page_37">[37]</span>
orava al cospetto di quattro Ministri che mi avevano preceduto;
nè alcuno sorgeva a confutarmi. Dopo alquante parole, io conchiudeva
domandando una dichiarazione di fiducia.
</p>

<p>
E il Consiglio, — <i>non obliando la miserabile condizione nella quale,
per effetto dei mutamenti politici, era caduta la Toscana</i>, — deliberava
unanime questa dichiarazione di fiducia, formulandola così: «<i>Siamo
grati agli espedienti che il Governo si affrettò di adottare</i>.» — Non era
anche venuta l'ora della ingratitudine!
</p>

<p>
Nè meglio potrei dimostrare qual fosse Toscana quanto
allegando una parte del mio Dispaccio telegrafico del 16 novembre
1848 mandato al Governatore di Livorno, più che ad altro somiglievole
ad un grido di allarme: «Energia, Governatore, energia,
o fra un mese Toscana diventa un <i>mucchio di cenere</i>!»
</p>

<p>
In questo modo si confessava da ogni maniera di gente, così
negli atti pubblici come nei privati, ed era vero, lo Stato ridotto
agli estremi. Io lo trovai incapace a resistere a qualunque tenuissimo
urto, pure lo sostenni in guisa, che i tumulti decrebbero, la
fiducia pubblica incominciò a ridestarsi, e se il fatalissimo 8 febbraio
non era, da quanti mali, da quanto lutto non mi sarebbe
stato concesso preservare il paese!
</p>

<p>
Forze governative pertanto affatto disperse, Polizia investigatrice
distrutta, m'ingegnai fra gli antichi ufficiali scegliere alquanti
che aveva sperimentato onesti e capaci; ma per quante istanze e raccomandazioni
facessi loro, non vollero saperne: mi si mostravano
invincibilmente repugnanti, <i>perchè nell'ora del pericolo il Governo gli
avesse lasciati in balía dell'ira popolare</i>.<a class="tag" id="tag26" href="#note26">[26]</a> I Veliti, come si ricava dal
mio Rapporto della <i>Guardia municipale</i> al Granduca, ormai chiamati
ad altro destino, odiavano, e a ragione, il servizio di Polizia. La
milizia, da quei medesimi che la capitanavano, era chiamata infamia,
non tutela del paese. La Guardia Municipale non ancora
composta.<a class="tag" id="tag27" href="#note27">[27]</a> Il Senatore Capponi, lo abbiamo non ha guari veduto,
<span class="pagenum" id="Page_38">[38]</span>
dichiarava in Senato la condizione del suo Ministero essere identica
a quella del mio. Confesso di leggieri, che nè anch'egli sedeva
sopra letto di rose; ma con sua pace, il divario appariva grandissimo
fra il suo Ministero ed il nostro, però ch'egli possedesse
la forza dei Carabinieri intera, e a me la consegnasse odiatrice ed
odiata, percuotente e percossa. Sventura lacrimevole, che poteva
essere risparmiata! No, le condizioni non apparivano uguali;
tra il mio Ministero e il suo correva la guerra civile rotta, una
sconfitta toccata dall'Autorità, un Popolo reso audacissimo per miserabile
vittoria.
</p>

<p>
Noi a mani giunte imploravamo lo aiuto di tutti, anche degli
emuli nostri, per isvellere fino dalle radici la mala pianta del disordine; — gli
supplicavamo a uscire dalle case loro, a scendere
con noi fra la moltitudine per ammaestrarla, e ammonirla.<a class="tag" id="tag28" href="#note28">[28]</a> — Le
preghiere nostre secondarono? Il soccorso supplicato compartirono? — Ah!
no; secondo l'usanza pessima ed antica, a parole protestavano
volerci aiutare, ma in fatto nè brogli, nè conventicole,
nè qualunque argomento preterivano nello intento di rovesciare il
nostro Ministero. Taluno, ponendosi la mano sul petto, sentirà che
io dico il vero. In quanto a me, sappiate che conosco assai più
cose di quelle che dico: <i>potrei citare nomi, e disegni a me noti, e da
me per longanimità lasciati inavvertiti</i>; — ma la prudenza, che mai
deve scompagnarsi da chi tenne officio supremo, desidera che alle
provocazioni dell'Accusa io mi taccia.
</p>

<p>
Tanto può la cieca ira di parte, che gl'incauti si affaccendavano
<span class="pagenum" id="Page_39">[39]</span>
ad abbattere il dicco estremo, che sosteneva la piena minacciante
di sommergerli tutti. Queste cose sa il Principe, che deplorandone
gl'imprudenti conati interpose l'autorità sua, perchè cessassero
e forse glielo promisero; io però ebbi a provare che non
lo attennero troppo.
</p>

<p>
In questa parte concludendo, è lecito dire, che i Giudici, e
l'Accusa non affermarono il vero, anzi esposero il falso, quando
narrarono l'agitazione essersi manifestata sul declinare del 1848
soltanto. Nè ciò si creda che entrambi facessero senza consiglio,
imperciocchè lo studio loro intenda, come ho avvertito, a mostrare
che una forza rivoluzionaria fosse eccitata da me, crescesse, crescesse
irresistibile fino all'8 febbraio 1849; nell'8 febbraio poi cessasse
ad un tratto per ripigliare più tardi: così i fatti altrui fino
all'8 febbraio s'imputano a me, perchè da me <i>costretti</i>; i fatti
posteriori all'8 febbraio s'imputano parimente a me, perchè
in me <i>spontanei</i>. A senso dell'Accusa, le forze rivoluzionarie
stavano in potestà mia, come le cannelle dell'acqua fredda e
dell'acqua calda quando entro nel bagno. Io però fui <i>complice</i>,
o <i>impotente per vizio di origine</i>; nato in peccato mortale, non
basta a salvarmi agli occhi dei miei Accusatori <i>il battesimo</i> della
scelta sovrana; però importa osservare come i Ministeri precedenti,
usciti al mondo immacolati, o immersi del bel Giordano
nelle chiare acque, non riuscissero meglio a vincere la forza rivoluzionaria
fino dai primordii. Eglino stessi lo confessarono, e ne addussero
cause plausibili. La <i>confessione</i>, lo avvertano i miei Accusatori,
è cosa che merita reverenza grandissima, perchè innalzata
anch'essa alla santità di <i>sacramento</i>. Ora considerino, di grazia, se
in tempi più grossi mi venisse fatto di adoperarmi con qualche vantaggio
in benefizio del Paese.
</p>

<p>
Quando mi giunse a notizia, come l'autore del <i>Decreto della decadenza
del Principe</i>, scritto e proclamato sopra la Piazza Granducale
<i>il 30 luglio 1848 sotto il Ministero Ridolfi</i>, continuasse la sua dimora
in Firenze, irremissibilmente lo esiliai.<a class="tag" id="tag29" href="#note29">[29]</a> Preti, seminatori di
scandali, pervertenti lo spirito dei campagnuoli, insinuanti che il
Granduca costretto aveva consentito allo Statuto, non già di cuore
e spontaneo, chiamai, ammonii, e corressi.<a class="tag" id="tag30" href="#note30">[30]</a> Torres, espugnatore
<span class="pagenum" id="Page_40">[40]</span>
delle Fortezze livornesi sotto il <i>Ministero Capponi</i>, ardito uomo, fu da
me parimente bandito, e ritornato con manifesto spreto dell'Autorità,
ordinai lo arrestassero e lo conducessero ai confini.<a class="tag" id="tag31" href="#note31">[31]</a> Alle censure
acerbissime della stampa, per questo fatto, risposi: «Renda
conto il Torres della sua passata condotta a Livorno, giustifichi
il suo ritorno a Firenze, allora apparirà se la misura presa a suo
riguardo fu arbitraria e vessatoria, o piuttosto opportuna e
giusta.»<a class="tag" id="tag32" href="#note32">[32]</a>
</p>

<p>
E qui giovi notare, <i>di scancio</i>, contro alla benevola insinuazione
gittata là dal Decreto in mezzo a parentesi (Guerrazzi creduto autore
principale dei moti livornesi), che se io fossi stato tale, non
lo avrebbe ignorato il Torres; e alla mia invereconda provocazione
non avrebbe egli risposto col verso di Clitennestra:
</p>

<div class="poem">
<p>«Chi mi vi ha spinto or mi rimorde il fallo?»</p>
</div>

<p>
Livorno ridussi in potere del Principe, quantunque, come attestava
il Presidente Capponi, <i>stesse in procinto di eleggere il governo provvisorio</i>.<a class="tag" id="tag33" href="#note33">[33]</a>
A moderare il passo continuo di gente nemica naturalmente
di pace, il chiarissimo Mariano D'Ayala ed io osammo proporre al
Principe il Decreto del 27 novembre 1848, dove si ordinava, che
tutti quelli i quali presentandosi alle frontiere non si arruolassero
soldati fossero respinti. Preposto a scrivere il Rapporto del Decreto,
adoperai parole audaci,<a class="tag" id="tag34" href="#note34">[34]</a> che m'inimicarono coteste turbe,
<span class="pagenum" id="Page_41">[41]</span>
dove a poco bene s'incontrava mescolato parecchio male: però che
i Popoli creduli reputassero profeti tutti quelli che paltoneggiando
pel mondo si facevano le spese a nome della patria; e guai a colui
che avesse ardito con parole o con fatti torcere pure un capello di
quelle teste reputate sante. E solo <i>osai</i> ancora di più: gl'ingenerosi
insulti (tollerati dai precedenti Ministri) contro i nemici repressi;
tanto ebbi a schifo qualunque cosa, che magnanima veramente non
fosse, tanto studiai di sollevare il cuore del Popolo ad alti concetti.
Le parole che io dissi sul terminare del 1848, quando gli Austriaci
erano lontani, posso ripetere adesso che sono in casa: «Non così
(scriveva al Prefetto di Firenze), non così si educa un Popolo, nè
se ne ritempra il carattere. Nè m'incresce meno considerare come
si espongano al pubblico dileggio i nostri nemici. I nemici vanno
vinti, Signor Prefetto, e non oltraggiati, imperciocchè lo insulto,
prima della vittoria, sia stolta jattanza; dopo, bassezza codarda.
E un altro male fanno eziandio simili scede, che inducendo il
Popolo in falso concetto sopra la potenza del nemico, dorme sicuro
poterlo vincere agevolmente, mentre avrebbe mestieri di
supremi conati per superarlo.»<a class="tag" id="tag35" href="#note35">[35]</a> Ah! non era io quegli, che lusingando
assicurava il Popolo potersi vincere il nemico co' bastoni
e co' sassi..... non io..... non io promisi andargli incontro co' figli;
ma quando strinse il bisogno, mandai semplice soldato quell'unico,
che mi tiene luogo di figlio!
</p>

<p>
Ma l'Accusa, dissimulando la condizione dello Stato, e come
se incominciasse sotto il mio Ministero l'agitazione in Toscana,
va a raccogliere i fatti successi per gittarmeli in faccia; essa rammenta:
1º Lo assembramento in Livorno nel 29 e 30 ottobre 1848
per bruciare la <i>Patria</i>, e l'uscita delle milizie a dimesticarsi col
Popolo. 2º La occupazione violenta delle Fortezze di Portoferraio.
3º Le minacce contro i proprietarii della sega a vapore a Livorno.
4º Le violenze alla tenuta di Limone dei fratelli Bartolomei.
5º La esultanza in Livorno per lo assassinio del Conte Rossi, assistente
il Governatore. 6º La opposizione al richiamo in Firenze del
Capitano Roberti. 7º Le violenze elettorali, quantunque l'Autorità
avesse <i>avuto il tempo e i mezzi per prevenirle</i>. 8º Le violenze contro
il giornale <i>La Vespa</i>, onde ridurlo a tacersi, <i>comecchè avesse avuto coraggio
di farsi opponente al Ministero</i>. 9º I disordini in piazza, e
<span class="pagenum" id="Page_42">[42]</span>
al Palazzo dell'Arcivescovo, per cui il venerando Prelato ebbe a
cercare sicurezza fuori di Firenze. 10º L'esorbitanze della stampa
ec. E fatta questa raccolta conclude, che il Ministero restringeva
i provvedimenti ad apparenze di preparativi, a frasi di disapprovazione,
al <i>rinvio degli avvenimenti più scandalosi all'ordinarie
vie di giustizia</i>!<a class="tag" id="tag36" href="#note36">[36]</a>
</p>

<p>
Davvero, per poco non mi cade l'animo sconfortato, però
che i fatti che in parte io stesso allegava in testimonio di riordinato
reggimento, mi si ritorcono contro, o come <i>eccitati da me</i>, o
come <i>da me reo di peccato originale</i> non potuti <i>reprimere</i>. Esaminiamo
in qual modo io adoperassi contro i fatti dall'Accusa allegati,
avuto sempre riguardo alle condizioni del paese e dei tempi. — Pervenuta
al Ministero la notizia dell'arsione in Livorno del Nº 120
della <i>Patria</i>, e del come non volesse il Popolo consentire alla consegna
di cotesto Giornale, ecco quello che feci stampare nel N. 270
della <i>Gazzetta di Firenze</i>: «Il Governo, fermo nel suo intendimento
di mantenere il suo Programma, comunicò al Direttore della
Posta di Livorno, per mezzo del Ministro dello Interno, le istruzioni
che noi riproduciamo. — Illº. Sig. Il sottoscritto Ministro
dello Interno, in unione dei suoi Colleghi, <i>intende e vuole</i> che sia
pubblicato secondo l'ordinario il Giornale detto <i>La Patria</i>. Libertà
di parole a tutti. Questo principio professerebbe sempre
lo attuale Ministero in altrui; <i>molto più lo deve, trattandosi di sè</i>.
Dove i miei concittadini nel proponimento loro persistessero, gli
avverta che scapiterebbero assai nell'onorato concetto che il
mondo si è formato di loro, e che a tutti noi apporterebbero
grandissimo cordoglio. Il proverbio antico diceva, che nè anche
Giove piace a tutti; come possiamo pretendere <i>piacere a tutti
noi, che per certo Giove non siamo</i>?»
</p>

<p>
Ancora nel giorno 29 ottobre 1848, a ore 9, mi mandavano
il seguente Dispaccio telegrafico: «<i>Questa sera</i> a ore 11 fu bruciato
lo infame e tristo Giornale <i>La Patria</i>. Il medesimo urtava il
nuovo Ministero, e quindi la intera popolazione livornese. Fu
condannato ad essere bruciato in mezzo di Piazza; poscia il Popolo
ha proibito al Direttore della Posta, pena la <i>morte</i>, di farlo
introdurre in questa valorosa città di Livorno. A scanso d'inconvenienze
rimetto a lei giudicare chi ha torto o ragione.» Ed
<span class="pagenum" id="Page_43">[43]</span>
io subito, dopo men di due ore, rispondeva per la medesima via al
Consigliere Isolani: «Male, male. La <i>Patria</i> è ostile a noi. <i>Motivo
di più per rispettarla</i>. Se la pubblica opinione ci sostiene, perchè
mai violenze? Scriva la <i>Patria</i>; quanto più scrive, più mostra
la bassa invidia a cui manca perfino la decenza. Questo dispaccio
si parte dal Guerrazzi, e non dal ministro Guerrazzi.»
</p>

<p>
Così io raccomandava un Giornale piuttosto mio persecutore
che avverso; Giornale, che non aveva aborrito di rovesciare sopra
di me la calunnia, quando oppresso e imprigionato non poteva
rispondere, ed ogni sua parola pesava nella bilancia della Giustizia
a mio danno; Giornale, che più di ogni altro si affaticò a spargere
le triste voci, che adesso raccoglie diligentemente l'Accusa
per tessermene una corona di spine; — Giornale, che dettato, per
non dire altro, da chi una volta fu amico, doveva per pudore tacere;
però che, secondo la greca sentenza, l'amicizia cessata sia un
Tempio di cui, remosso il Dio, voglionsi venerare le pareti mai sempre
in memoria della Divinità. E la raccomandazione bastava, sicchè
il Giornale poteva essere distribuito liberamente di poi. Peccati veniali
erano quelli pei tempi che correvano, nè avrei potuto finalmente
volere, che agl'incendiatori di un foglio fosse applicata la
pena del taglione! Siccome non fui vile, perseguitato; non conobbi
vendetta, potente. — A sedare i tumulti di Portoferraio, di concerto
di S. A. e del Ministro D'Ayala, presi le determinazioni opportune
<i>illico et immediate</i>; nelle stanze stesse del Granduca, lui
presente, dettai la commissione; mandammo pel Sig. Giorgio Manganaro,
e senza perdita di tempo, lo spedimmo subito subito alla
Isola dell'Elba.<a class="tag" id="tag37" href="#note37">[37]</a> Andò, sedò, arrestò i supposti autori, e li tradusse
davanti ai Tribunali ordinarii. I Tribunali <i>assolverono</i>.<a class="tag" id="tag38" href="#note38">[38]</a> È
mia la colpa, dite, se i <i>Tribunali allora</i> erano facili a scusare, come
<span class="pagenum" id="Page_44">[44]</span>
<i>adesso</i> lo sono a punire? È mia la colpa, se gli uomini, diventati
barometri, ad ogni lieve impressione di caldo e di freddo abbassano
od alzano il loro mercurio? È mia colpa se, istrioni sopra la
scena del mondo, talora essi sostengono la parte di Tito, tal altra
quella di Dracone? Volete sapere come scriveva all'ottimo Giorgio
Manganaro a schiarimento di certi suoi quesiti? «Signore Giorgio
Manganaro. Firenze 21 novembre 1848. Io odio le vie eccezionali:
sono da deboli. Il Granduca ha fatta l'amnistia: vedasi
se G...... vi sia compreso; ciò spetta ai Tribunali. Dove
non sia compreso, procedasi con rigore apertamente, e giustamente.
In ogni caso, da qui innanzi chi rompe paga senza
paura. Addio.» Io dunque al mio dovere adempiva; perchè
non lo adempirono tutti?
</p>

<p>
Il tripudio per la morte del Rossi non fu opera del Governatore;
pure lo appuntai di essersi presentato al Popolo; barbara
cosa lo reputammo, ed era; fin da quel momento desiderai
occasione di rimuovere il Pigli da Livorno, e quando capitò
senza timore di resistenze tumultuarie, lo rimossi. Ma in questo
modo parlando di Carlo Pigli, io non posso astenermi, nè devo,
da aggiungere che non cuore malvagio, il quale anzi io gli
conobbi compassionevole e buono, ma difetto di sufficiente
costanza a resistere alle improntitudini altrui lo indusse a
dire parole di cui egli ebbe a pentirsi amaramente poi.<a class="tag" id="tag39" href="#note39">[39]</a>
</p>

<p>
<span class="pagenum" id="Page_45">[45]</span>
Io so come un visconte D'Arlincourt abbia scritto, che il conte
Mamiani, il principe di Canino, Sterbini ed io deliberammo a Livorno
la strage del Rossi. Pare che questa prima deliberazione
non bastasse, perchè, secondo lo egregio Visconte, lo atroce omicidio
fu messo di nuovo a partito a Firenze in Via <i>Santa Apollina</i>
(com'egli dice), e fu tratto a sorte chi dovesse fare il colpo fra
Montanelli, Sterbini, Galletti e Canino; e la sorte ad arte si operò
che cadesse su l'ultimo di loro. Ma nè anche queste deliberazioni
bastarono; perchè il negozio succedesse col mistero necessario alle
opere di sangue, decisione uguale fu presa a Genova nell'Albergo
Feder, e a Torino nel Circolo Gioberti (<i>Italia rossa</i>, pag. 82). — Tali
e siffatti gesti per me si operarono, finchè, secondo che ci ammaestra
il pro' Visconte, il Popolo tornava a sventolare l'<i>antica
bandiera toscana turchina e rossa invece della tricolore</i> (<i>Ivi</i>, pag. 87).
Io deploro col profondo del cuore, che altri siasi reputato offeso
da cotesto sciaurato; e troppo più deploro, che per le costui
ribalderie nobile sangue italiano sia stato in procinto di versarsi.
Lasciate andare; cotesto è fango, e del peggiore, che schizza mentre
passa a rompicollo la treggia della reazione. — Oh! antica nobiltà
di Francia quanto basso caduta.....
</p>

<p>
Se le violenze elettorali non furono potute prevenire, furono però
represse in Firenze <i>dalla mia stessa presenza, recandomi di persona ad
ogni</i> Collegio Elettorale in compagnia del Sig. Baldini maggiore
della Guardia Civica, nè mi ritrassi, finchè non rimasi sicuro che
ogni cosa andasse in ordine.<a class="tag" id="tag40" href="#note40">[40]</a> Passando da Pisa, per una parola
<span class="pagenum" id="Page_46">[46]</span>
che profferii, venni sottoposto a processo! — E la parola fu questa.
Antonio Dell'Hoste, uomo egregio, aspettatomi alla Stazione
della Strada Ferrata, mi diceva: «Grande essere in Pisa il perturbamento
per l'elezioni; dolergli nel profondo che avessero
tolto il nome suo a pretesto di sommossa; avere dichiarato invano
non potere accettare ufficio di Deputato; provvedessi, perchè forte
temeva che in cotesto giorno avrebbero rotto o urne, o teste.» Io
gli rispondeva, mancare di autorità per provvedere; ciò spettare
ai Magistrati locali, che avrebbero fatto buono ufficio ricorrendo
alla Guardia Civica; e siccome egli sembrava dubitare della energia
di quelli, della efficacia di questa, io replicava: «E allora, o
come pensi che potrei provvedere io? Ho forse meco uno esercito?
Confido che non avverrà cosa da deplorarsi; in ogni evento,
<i>meglio sarà che rompano le urne, che le teste</i>.» E questo favellai
nel senso proverbiale di chi dovendo scegliere fra due partiti tristi
accetta il men peggio. Meglio è cascare dalle scale che dalla
finestra, costuma dire il Popolo; nè per questo si pensa, che uomo
desideri rotolare le scale; e nonostante fui accusato! Vedi se incominciò
a soffiare rigido il vento davvero! Manco male, che mi posero
fuori di accusa senz'altro danno; altrimenti avrei imparato quanto
sia pericoloso discorrere per proverbii. — Nei Paesi Costituzionali,
anche in tempi ordinarii, il periodo delle elezioni non passa senza
disturbi più o meno gravi;<a class="tag" id="tag41" href="#note41">[41]</a> e quello che merita considerazione
fra noi si è, che, nonostante lo agitarsi della gente, poterono essere
eletti quelli che intendeva escludere, e l'elezioni furono lasciate
libere per modo, che uno Scrittore ebbe a dire, che il nostro Ministero
contava nel Consiglio Generale <i>tre voti</i> soltanto;<a class="tag" id="tag42" href="#note42">[42]</a> avesse
almeno detto sei, manco male! Sei eravamo Ministri, e tutti deputati;
e che avessimo a fare come Licurgo, il quale piantando la vite si
tagliò le gambe, non è poi da credersi, nonostante la pesa autorità
dello Scrittore allegato. Ad ogni modo, l'elezioni allora e poi furono
liberissime per la parte del Ministero; nessuno ardì rimproverarlo
di brogli o di arti consuete pur troppo ad usarsi dal Potere
per procacciarsi la maggiorità. Intorno alla insinuazione benevola,
<span class="pagenum" id="Page_47">[47]</span>
che tempo avessi e modo di prevenire, accennerò, che
dei giorni elettorali, uno e mezzo, cioè <i>quello preciso</i> in cui avvenne
la rottura delle urne a Firenze, passai in viaggio e a Livorno
per esercitare lo ufficio di elettore, donde a gran fretta venni richiamato
per ovviare al rinnuovarsi del tumulto; e che avendo voluto
libere sempre l'elezioni, e vigilato di persona perchè uscissero
libere siccome veramente elle uscirono, se avessi potuto immaginare
che per un momento fossero state disturbate, avrei fino
dal <i>primo</i> giorno provveduto, come feci il <i>terzo</i>.<a class="tag" id="tag43" href="#note43">[43]</a>
</p>

<p>
E qui mi gode l'animo di riportare una parte di lettera che
<span class="pagenum" id="Page_48">[48]</span>
scrissi nel 27 novembre 1848 al signore Andrea Padovani gentiluomo
livornese, in risposta di certa sua nella quale tenevami
proposito di Ridolfo Castinelli, non voluto da un partito deputato
a Pisa, e non pertanto eletto a Pisa e a Castelfranco, patria dei
miei padri, per opera in ispecie dei miei parenti ed amici: «Il Ministero
è deciso a fare rispettare la Legge, e ha preso le sue
disposizioni in proposito: spera che non sarà condotto ad estremità;
se lo fosse, con meno jattanza di altri, ma più costanza
assai, dichiara, che saprà morire al suo posto. Però supplica che
i prudenti non accrescano difficoltà alle già tante che lo tengono
oppresso: prudenza dunque e gravità. Tutti si uniscano a noi
per creare un governo, una amministrazione, una qualche cosa
che difenda e assicuri, e poi ci mandino al diavolo. Se altri ha
mezza voglia di mandarci, noi l'abbiamo intera per tornarcene
a casa. Per me mi sento sbigottito dalla fatica e dalle rinascenti
difficoltà. Questa lettera potrà sembrarti severa, ma ti dimostrerà
parimente che io ti stimo e che sono degno della tua
amicizia. Addio.»
</p>

<p>
Confido, che quanti leggeranno questa Apologia, con voglie
pronte si affretteranno a mandarmi le lettere che posseggono di
mio, le quali valgano ad allontanare da me le turpi imputazioni
dell'Accusa. — Certo non mancherà essa di persistere che le mie
parole sono astuzie di chi doppio ha il cuore per mostrarsi alla occasione
o topo o uccello, come il vipistrello del Padre Moneti. — Facile
è insultare l'uomo oppresso e in carcere.... e se verecondia e
giustizia non fanno inciampo a questa facile a un punto ed infelice
potenza, davvero non posso farcelo io. Tra i miei Giudici e me
giudichi il Paese.
</p>

<p>
Le violenze voglionsi sempre prevenire, e, quando non si
può, almeno reprimere; però biasimati come meritano coloro che
oltraggiarono gli scrittori della <i>Vespa</i>, è forza che io apra l'animo
mio intero intorno alle parole dell'Accusa: essa loda cotesto
Giornale come quello <i>che aveva avuto il coraggio di farsi oppositore
al Ministero</i>. Calunnia perfida, insinuazioni iniquissime, vituperii
senza fine erano le arti della <i>Vespa</i>, e l'Accusa trova parole di
lode per lei! — Quando ogni altro riscontro mancasse per dimostrare
con quale e quanta stemperatezza proceda l'Accusa,
basterebbe questo uno. Dunque animosi erano tutti i calunniatori
del Ministero? Egregi uomini quanti lo vituperavano? L'Accusa,
<span class="pagenum" id="Page_49">[49]</span>
nello infinito odio contro il mio Ministero, non è contenta di
averlo maledetto,
</p>

<div class="poem">
<p>Nella ira del Signore ingenerato,</p>
<p>Figliuolo della morte e del peccato;</p>
</div>

<p>
non le basta, che pesi su lui la condanna di Caino, però che alla fin
fine Dio vietò che uccidessero il fratricida: adesso ella mi mette
a pari del lupo, e sembra avere desiderato che dessero la taglia
dei dieci scudi a chi portava la testa mozza di questo Ministero
licantropo. Il torto non è di coloro che mi correvano addosso:
egli è evidente; il torto era tutto mio, per non essermi rassegnato
di buona grazia a farmi lacerare. Cecità di partiti! Vogliono ricostruire
l'Autorità, e commendano coloro che l'Autorità distruggevano!
Nè vale opporre: ma voi ci eravate esosi; — non importa; — se
consentanei a voi stessi, noi eravamo Autorità, e tanto bastava
perchè ci aveste dovuto rispettare, e difendere. Vedete David:
egli odiava Saul; grande era il comodo che risentiva dalla sua
morte; e nonostante, in venerazione dell'Autorità, ordina sia tolto
di vita lo Amalechita che mise la mano su l'unto del Signore.
Certo capitano Côrso, che io ho conosciuto, dopo essersi arricchito
seguendo le fortune della prima rivoluzione di Francia, professavasi
adesso sviscerato dell'Autorità. Nel 1830 i suoi figli travagliandosi
nei nuovi sconvolgimenti, toccarono da lui un fiero rabbuffo:
e siccome essi per iscusarsi gli rammentavano le sue geste
operate nella rivoluzione, egli rispose: <i>Tacete! cotesta rivoluzione
era giusta perchè c'era io</i>! — Così l'Accusa a me: <i>Tacete! cotesta
non era Autorità perchè ci eravate voi</i>. — Le stesse premesse di
passione conducono alle medesime conseguenze di errore. Un Giornale
<i>onesto</i>, non <i>parziale</i> del Ministero, <i>amico</i> dello Statuto, ecco come
qualificava <i>allora</i> a viso aperto i libelli che all'Accusa <i>basta il
cuore adesso</i> salutare col nome di <span class="smcap">generosi oppositori al Ministero</span>.
</p>

<p>
«Quello che oggi è accaduto in Firenze potrebbe però dalla
sola malevolenza attribuirsi al Popolo, o anche ad un Partito.
Un attruppamento di forse 20 persone si è recato alla tipografia
Passigli, si è impadronito delle <i>forme</i> del giornale <i>la Vespa</i> ec...
Noi non troviamo parole sufficienti per flagellare certi <span class="scp">VITUPEROSI</span>
giornali di tutti i colori, che mercano oro bruttando di fango
quanti sono loro avversarii, e che alla discussione calorosa, ma
<span class="pagenum" id="Page_50">[50]</span>
urbana e ragionata, sostituiscono la <span class="scp">CONTUMELIA VILLANA E LA
CALUNNIA</span>. Questi <span class="scp">DEPRAVATORI</span> della Morale pubblica, questi <span class="scp">BASTARDI
PARASITI</span> della libertà della stampa, dovrebbero trovare
degna punizione <i>nel disprezzo e nell'abbandono delle oneste persone</i>,
se molti cui piace ridere delle ferite fatte altrui, tenerissimi
poi della propria pelle, non gettassero, a nutrire tanta
bruttura, un soldo per comprare un minuto di stupido passatempo,
per non dir peggio. E sì, per Dio! che son tempi questi
da ridere e da scherzare leggiadramente, e da cercare
sollazzo frugando nel santuario delle pareti domestiche, o alzando
il velo che cuopre i segreti, che dovrebbero essere inviolabili,
della vita privata! Un bel Popolo degno di libertà veramente
saremmo noi se dovessimo essere giudicati dalle sozzure
che si vanno stampando e affiggendo pei canti della città! La
cosa non va per questo modo, la Dio mercè; ma neppure
dev'essere lecito in un Popolo ordinato civilmente, che ha leggi
e Governo, ai primi venuti d'andare a farsi di proprio moto vendicatori
della Morale pubblica.» — (<i>Nazionale</i>, 3 gen. 1849.)
</p>

<p>
<i>I vituperosi, i villani, i calunniatori, i sozzi depravatori, i
contennendi da quante sono oneste persone</i> nel 1849, nel 1851 diventano
<i>generosi oppositori per l'Accusa</i>! In verità, siffatte considerazioni
talora mi spingono in volto il rosso della vergogna di essere
nato uomo, e nell'anima uno sgomento, che poco più è morte. — O
Patria mia!
</p>

<p>
Fra le quotidiane calunnie, la <i>Vespa</i> diffuse quella, che io
avessi ordinato il Palazzo del Marchese Ridolfi si manomettesse, e,
fedele poi al mio programma, gli avessi fatto pagare il guasto!!
</p>

<p>
Per chiunque intende gentilezza che sia, il mio ufficio m'imponeva
tutelare tutti, particolarmente poi il signor Cosimo Ridolfi,
che mi era proceduto infesto senza ragione. Si rimproverava un
fatto falso, e mi pareva che costituisse vera calunnia. Chiamai il
Magistrato, e gli dissi adoperasse per noi la difesa che avrebbe
usata a favore di ogni altro cittadino: nella repressione dei delitti
rammentasse che il Governo non proteggeva la Magistratura, ma
all'opposto la Magistratura il Governo. Esaminasse, e vedesse
quello che in sua coscienza era da farsi.<a class="tag" id="tag44" href="#note44">[44]</a> Il Magistrato esaminò e
referì: non correre tempi propizii per questa sorta accuse; la
<span class="pagenum" id="Page_51">[51]</span>
difesa avrebbe saputo togliere di mezzo ogni ombra d'imputabilità:
non persuadergli la coscienza d'instituire processo. Davanti
alla coscienza del Magistrato tacqui: però con profondo sconforto
notai, che il tempo governava cose che non avrebbero dovuto governare
ragioni di tempo. A Lucca parimente non omisi provocare
l'azione dei Magistrati contro i delitti della stampa, ma il Prefetto
avvisava: «Il Pubblico Ministero non crede incriminabili gli articoli
della <i>Riforma</i>, e così <i>l'Autorità Governativa non può agire contro
essa!» — Heu Hector quantum mutatus ab illo</i>! A reprimere le
sfrenatezze della stampa, occorrevano due mezzi legali, e vennero
praticati: i Tribunali; e assolverono, trovando i <i>tempi poco favorevoli</i>
a simili accuse: il richiamo dei Direttori dei Giornali; e dissero
avere vinta la mano dagli scrittori. Io, e <i>il Processo lo attesta</i>,
esortai qualche Direttore a smettere la veemente polemica, offerendomi
pronto a fargli toccare con mano come il suo Giornale
proseguisse uno scopo ad ottenersi impossibile. Il Prefetto di Firenze
ai Direttori di Giornali di varia opinione raccomandava reciproca
cortesia e temperanza.<a class="tag" id="tag45" href="#note45">[45]</a> Ad ogni evento vi erano leggi
repressive; eranvi Magistrati a posta per invigilare; nè l'Autorità
governativa può, nè deve, senza sconvolgere ogni diritto ordine
di reggimento, mescersi da per tutto: in siffatte faccende il <i>Governo
attende soccorso dalla Magistratura, non glielo partecipa</i>. Avvertasi
per ultimo se <i>complice</i> o <i>impotente</i> repressore di violenze fossi
io! — Arrestati alcuni prevenuti di guasti alle campagne dei signori
Bartolomei, così ordinava col Dispaccio telegrafico del 16
novembre 1848: «Bene, benissimo: adesso procedura immediata:
si sospenda ogni altro negozio al Tribunale: pena la indignazione
sovrana se i Magistrati, nel più breve tempo possibile, non
terminano questo negozio: impieghino giorno e notte; si dia
pubblicità alla discussione: prenda parola il Procuratore Regio;
energia, o <i>fra un mese la Toscana diventa un mucchio di cenere</i>.»
Grave fatto fu quello dello Arcivescovado; ma simili successi, come
inopinati e improvvisi, male possonsi prevenire. Bene si possono,
anzi si devono castigare. È colpa mia, se gli Ufficiali non sapevano,
o aborrivano dal proprio dovere? Le inquisizioni furono ordinate;
perchè non proseguite? Il Governo ha da fare tutto? Può
provvedere a tutto? Di tutte le paure, di tutte l'esitanze, di tutte
<span class="pagenum" id="Page_52">[52]</span>
le negligenze ha da essere becco emissario il mio Ministero? — Il
<i>Monitore</i> del 23 gennaio 1849 così manifestava l'animo suo vituperando
il fatto: «Pochi facinorosi e un branco di ragazzi tentarono
violare la santità dello asilo (dello Arcivescovo), con generale
reprobazione di tutti i buoni Fiorentini, dei quali non pochi si
adoperarono onde desistessero dallo spingere più oltre le violenze.
Il Governo non può nè deve tollerare qualunque trascorso
che tenda a turbare la pubblica tranquillità o infrangere l'autorità
delle leggi. Sono già state prese le misure opportune, e <i>la
Giustizia sta in traccia dei colpevoli, che saranno puniti con tutto il
rigore</i>.»<a class="tag" id="tag46" href="#note46">[46]</a> L'Accusa poteva rammentarsi che mercè le mie premurose
istanze l'Arcivescovo fu richiamato in Firenze, che egli
a me si affidò, e che io, con sommo studio, correndo pericolo grande,
attesa la malvagità dei tempi, lo assicurai nello esercizio liberissimo
delle sue funzioni ecclesiastiche. La opposizione del Roberti
a presentarsi a Firenze, era ella cosa da rammentarsi nemmeno?
<i>Dat veniam corvis, vexat censura columbas</i>! E nonostante, col Dispaccio
telegrafico del 13 novembre 1848, ore 6, fu mandato: «Se
Roberti (Giorgio) vuole dimettersi, accettisi la dimissione.»
E nel 18 detto: «Roberti obbedisca e venga a Firenze; se disobbedisce,
si cassi dai ruoli.» Roberti obbedì. Le violenze contro
i signori Bartolomei ed Henderson furono con alacre operosità
represse. «Sono state prese le opportune disposizioni
perchè non si rinnuovino violenze a carico dei proprietarii della
sega a vapore.» (Dispaccio telegrafico dell'8 novembre.) — «Ma
avvertasi, che nulla accadde di <i>violento; vi furono solo minaccie</i>.»
(Dispaccio telegrafico Isolani del 7 novembre.) — Rispettivamente ai
sigg. Bartolomei, ecco come io ordinava a ore 4, min. 55, del giorno
11 novembre col telegrafo: «Si proteggano ancora i Bartolomei.
<i>Appunto perchè mi hanno fatto male, debbono essere protetti</i>. Se fosse
diversamente, ridonderebbe in infamia per noi.» — Alle ore 6,
<span class="pagenum" id="Page_53">[53]</span>
min. 43, del medesimo giorno, mi rispondeva il telegrafo: «La
dimostrazione contro i Bartolomei era incominciata col suono
di un tamburo; l'ottimo Petracchi l'ha dissipata.» — Perchè mi
appone l'Accusa disordini che furono prevenuti? Nel giorno 13
novembre, a ore 6 pom., per via telegrafica comando al Governatore
di Livorno: «Si proceda <i>subito</i> allo arresto dei violatori delle
proprietà Bartolomei; <i>subito</i>, fossero anche miei fratelli.» Perchè
mi appone l'Accusa disordini che così acremente repressi? — Più
benigni a me dell'Accusa i pretesi ingiuriati, della ottima
mente loro mi dettero poi prove tali, che a me duole non poterle
riportare in questo Scritto, però che onorino la umana natura e
riposino l'animo stanco dalla vista di tante iniquità.<a class="tag" id="tag47" href="#note47">[47]</a>
</p>

<p>
Non so se io debba continuare nella storia delle sommosse accadute
durante il mio Ministero e degli sforzi operati per sedarle, perchè
io vedo con paura che tutto mi si ritorce contro. L'Accusa, intorno
ai fatti riportati fin qui, mi dichiara <i>complice, o impotente per vizio
di origine</i>; riguardo ad altri fatti che mi riusciva impedire, l'Accusa
ne trae argomento a ragionare nella seguente maniera: poichè
l'Accusato <i>potè</i> impedire molte intemperanze, segno è certo
che alle altre che accaddero egli <i>non volle</i>. Così non salva tenere
nè lasciare; così perde ugualmente fermarmi e fuggire. Se non
riesco resistere, sono complice; se riesco, sono reo per non essere
riuscito di più. Un cammello può portare il carico di mille libbre;
ma perchè non ne portava due mila, sia condannato a morte. Tale
è la legge dell'Accusa: — fiera legge invero!
</p>

<p>
<span class="pagenum" id="Page_54">[54]</span>
Ma la Storia non giudica così, e tale registra splendido elogio
del Lafayette, a cui pure non venne fatto riparare tutto quello
ch'ei volle: «Lafayette adoravano le milizie, quantunque il vincolo
della vittoria non le legasse a lui; pacato uomo egli era,
e ricco di partiti in mezzo ai furori popolari; — però, malgrado
la sua operosa vigilanza, non sempre giunse a capo di vincere
i tumulti delle moltitudini, imperciocchè, per quanto sia spedita
la forza, non può trovarsi presente da per tutto contro un
Popolo da per tutto sollevato: — spesso lottava contro le fazioni
senza fiducia, ma con la costanza del cittadino, il quale non
deve disertare mai la cosa pubblica, quando anche disperi di
poterla salvare!»<a class="tag" id="tag48" href="#note48">[48]</a>
</p>

<p>
Una frase <i>scoperta</i> dal Decreto del 10 giugno 1850 viene accolta
con amore e accarezzata dal Decreto del 7 gennaio 1851:
il Ministero fu <i>complice, o impotente</i>. Ora come in suprema accusa
possono queste due parole congiungersi in virtù dell'alternativa?
Immenso è lo spazio che passa dall'uno stato all'altro. Nella misura
della imputazione, alla <i>impotenza</i> corrisponde venia e favore;
alla <i>complicità</i>, odio e castigo.
</p>

<p>
O Ministri, che adesso reggete le sorti toscane, e che, credendo
in me l'uomo soltanto flagellato, di me non curate; attendete
e avvertite, che con l'uomo va a stracci la prerogativa ministeriale.
La via di Palazzo Vecchio per me insegna, che può diventare
quella del Calvario, e di ora innanzi metterà ribrezzo
percorrerla, perchè se un Tribunale potrà intorno al Ministro caduto
aggrappare non solo i proprii fatti, ma anche gli altrui, e di
tutti chiedere al medesimo ragione, e, nulla intendendo delle necessità
politiche, lo porrà nelle consuete condizioni della vita di
uomo che può volere e disvolere a suo senno: — se di pratiche
dilicate, condotte con opportuno mistero, egli pretenderà prove
<i>luminosissime e chiarissime</i>; — se il concetto di atti operati con la discretezza
imposta dai tempi, ed anche con dissimulazione, presumerà
dimostrato con riscontri, e dirò quasi con <i>istrumenti</i> e <i>chirografi
univoci</i> e non <i>equivoci</i>; — se di più, questo Tribunale andrà a
pescare gli elementi dell'Accusa nelle parole della Tribuna, e nei
Giornali, che ne sono l'eco; — se l'ora della lotta penserà che sia
<span class="pagenum" id="Page_55">[55]</span>
l'ora della Giustizia, e le furie dei Partiti pacate consigliere del
giudicare, quale Ministro mai, quale Ministero si salverà?
</p>

<p>
L'Accusa me incolpa, <i>per essermi limitato a rinviare gli avvenimenti
più scandalosi alle ordinarie vie di giustizia</i>. Io temo comprendere
troppo, o troppo poco. O dove aveva a rinviarli io?
Forse come Mario reduce a Roma, col negare o col rendere il saluto,
dovevo indicare ai satelliti i cittadini da trucidarsi? Agendo
come l'Accusa rimprovera, io adempiva al mio dovere; lo hanno
tutti ugualmente adempito? O piuttosto talora con pusillanime
oscitanza, tal altra con quello <i>zelo serotino e importuno</i> (<i>che fu il
terrore del Talleyrand</i>) non abbandonarono o imbarazzarono il Governo?<a class="tag" id="tag49" href="#note49">[49]</a>
</p>

<p>
Ma sia che vuolsi, io continuerò nella narrativa di quanto mi
fu dato, come Ministro, operare in benefizio del Paese, onde il
Paese giudichi me e i miei Giudici, e veda se io mi merito lo insulto
(e non è il solo) che essi mi gettano in faccia: «<i>va, tu fosti un
complice tristo, o uno imbecille impotente</i>!»
</p>

<p>
La Plebe Castagnetana insorge con moti comunisti. È repressa
energicamente con lo invio di Commissione speciale.<a class="tag" id="tag50" href="#note50">[50]</a> Attentati
contro le foreste dello Stato repressi, nonostante il pericolo di sloggiare
gli scarpatori armati di pianta in pianta.<a class="tag" id="tag51" href="#note51">[51]</a> Guasti di palazzi,
attentati d'incendii prevenuti, o repressi. Aggressioni e latrocinii prevenuti
parimente o repressi.<a class="tag" id="tag52" href="#note52">[52]</a> Plebe Pratese tumultua e minaccia
ardere le fabbriche dei cappelli di paglia; con pronti rimedii è frenata.<a class="tag" id="tag53" href="#note53">[53]</a>
Plebe di Campi irrompente contro le proprietà dei cittadini
tenuta in rispetto.<a class="tag" id="tag54" href="#note54">[54]</a> Campagnuoli infestanti le vie maestre e i pubblici
passeggi, estorcenti danari ai passeggeri, sorpresi e arrestati.<a class="tag" id="tag55" href="#note55">[55]</a>
Contadini e Plebe Fiorentina invadono il negozio Peratoner sotto
pretesto di cambiare i <i>Buoni del Tesoro</i>, e minaccianti pel medesimo
<span class="pagenum" id="Page_56">[56]</span>
motivo la banca Fenzi, repressi, nella deficienza di pronta
forza, con la mia stessa persona.<a class="tag" id="tag56" href="#note56">[56]</a> Plebe e contadini di Firenze, nella
notte del 27 gennaio 1849, percorrono la città, gridando: «Morte
ai codini, fuoco alle case;» insultano Veliti e Guardia Civica; invadono
i corpi di guardia delle Delegazioni, infrangono porte, e
minacciano di morte il Delegato Carli. Cresce il tumulto in Borgo
degli Albizzi e in Via Calzaioli. Eduardo Ricci muore di coltello.
Un Campigiano è arrestato; gli altri fuggono. Cotesta fu notte in
cui più di uno tremò nel suo letto, e le pattuglie esitavano di mettersi
a sbaraglio in mezzo al tumulto. Io era per le strade improvvido
di me, attendendo al dovere di tutelare la pubblica sicurezza.
Sì certo, il mio dovere; ma è pur forza dirlo, egli è più facile assai
dare il consiglio, che lo esempio di avventurare la vita per mantenere
l'ordine della città: e la città fu quieta; i facinorosi posti in
mano alla Giustizia.
</p>

<p>
I Giornali della Opposizione sbigottivano pei nuovi mostri; il
Governo deprecavano a tentare i <i>supremi sforzi</i> per ritrarre il Paese
dal fatale sentiero dove precipitava; avvertivano come il Ministro
dello Interno nella risposta allo Indirizzo della Corona, prendendo
le parti della Commissione, intendesse che lo inciso relativo ai
disordini si conservasse, e ciò feci non solo perchè fosse richiamo
costante alle cure mie, quanto perchè durasse ammonimento ai
Deputati, che male l'ordine si consiglia, e peggio si spera conseguire,
se i facili consiglieri non sovvengono con pronte voglie
la opera governativa. — Infine, a fronte scoperta annunziavano
comparire sintomi quotidiani di potente <i>reazione</i>, e gente perversa
che, sotto sembianza di difendere la libertà, per via di tumulti e di
scandali cospirava ad opprimerla.<a class="tag" id="tag57" href="#note57">[57]</a>
</p>

<p>
Troppo fastidiosa opera sarebbe ricordare tutti i casi di simile
natura, successi durante il mio Ministero: bastino gli esposti per
chiarire, come la plebe cittadina si rimescolasse con la rustica; e
come, peggiorata la indole, cotesti moti incominciassero a manifestarsi
attentatorii alla vita e alla sostanza dei cittadini.
</p>

<p>
<span class="pagenum" id="Page_57">[57]</span>
Io vegliava quando la città si dava in balía del sonno; e con
l'animo sospeso tendeva l'orecchio se alcun rumore sorgesse, per
correre sul luogo del pericolo. Al difetto di ordinamenti e di
forze, suppliva con operosità, che mi ridusse in breve a comparire
l'ombra di me stesso.<a class="tag" id="tag58" href="#note58">[58]</a> In quei giorni pochi erano i labbri di
ogni maniera di gente, che non pronunziassero lode al mio nome. — L'ora
della ingratitudine non era peranche arrivata!
</p>

<p>
E fermamente credo, che dove ogni barriera non si fosse,
per così dire, abbassata spontanea davanti allo impeto della fazione
politica e dei tumultuanti, a fine ancora più pravo, non
senza lotta forse, ma certissimamente con buon successo, sariasi
potuto resistere, ed ordinare lo Stato. — Lasciando alla coscienza
pubblica decidere se dirittamente e cristianamente operassero i
Giudici, quando mi gittarono in faccia il vituperio di <i>complice</i>, o
<i>impotente frenatore</i> di turbolenze, io penso potere concludere con
queste proposizioni. 1º Forza rivoluzionaria sorse in Toscana fino
dal 1847. 2º Ordini governativi furono fino da quel tempo manomessi
da prepotente impeto di forza rivoluzionaria. 3º Nel settembre
del 1848, rimasero affatto distrutti. 4º Stato alla mia chiamata
al Ministero era stremo di qualunque difesa. 5º Non ignavo,
non codardo, non infedele custode della pubblica sicurezza fui io.
</p>
</div>

<div class="chapter">
<h2 id="cap8">
VIII.<br />
<span class="smaller">Di una insinuazione dell'Atto di Accusa, che mi dà luogo
a chiarire le sofferte ingiurie per la parte della Polizia.</span>
</h2>

<p>
All'<i>Atto di Accusa</i> bastò l'animo toccare la storia delle disoneste
persecuzioni da me sofferte nei tempi trascorsi. Poco tempo
addietro non s'incontrava anima viva, che volesse accettare la
trista eredità del <i>Potere Economico</i>; la ricusavano tutti, anzi aborrivanla;
però che a così fare persuadessero alcuni pudore, altri
la usanza. Adesso, sembra che si pentano della improvvida renunzia,
e mettono innanzi non so quali <i>restituzioni in integrum</i>, come
<span class="pagenum" id="Page_58">[58]</span>
pei pupilli si costuma fare! Io mi era astenuto favellarne; parevami
decoroso per la fama della nostra civiltà non ridestare memorie,
che a tutti noi dovrebbe essere grato lasciare nell'oblio:
ed io, a cui avrebbe dovuto tornare più ardua la dimenticanza,
dimenticava mosso da patria carità. Pensava, che evocare coteste
memorie deplorabili si uguagliasse allo agitare che fece
Marcantonio, davanti agli occhi del Popolo, la camicia insanguinata
di Cesare! Quantunque io considerassi qual tesoro di pietà mi
schiuderebbe appo l'universale la esposizione dei patiti dolori, io
non ardiva discorrerne, — mi vergognava..... in verità mi vergognava....!
Temeva mi si dicesse: tu vuoi commuovere le nostre
menti con gli affetti per mancanza di ragioni. Adesso, mercè l'Atto
di Accusa, mi è fatta abilità di favellarne, e di ciò grazie gli sieno,
imperciocchè io deva credere, ch'egli in bel modo mi abbia voluto
porgere occasione di rivelare anche in questa parte le vicende
della mia vita. Ecco pertanto le parole<i> dell'Atto di Accusa. «Questo
imputato ha interessato altre volte, e sempre per cause politiche,
ora l'Autorità Governativa, ora la Giustizia, ora la Grazia</i>.<a class="tag" id="tag59" href="#note59">[59]</a>» Cinque
sono le piaghe di cui porto le stimate, ed è questa la sesta.
</p>

<p>
Nel 1821, fanciullo di <i>quattordici anni</i>, attendevo agli studii forensi
nella Università Pisana. Cotesto anno andò famoso per rivoluzioni
italiane, specialmente di Napoli. Da cotesto Regno erano
mandate Gazzette, le quali, oltre al racconto dei casi, che alla giornata
vi succedevano, referivano i discorsi tenuti nel Parlamento
da personaggi per chiarezza di fama prestantissimi. La lettura
delle Gazzette si permetteva nei Caffè, ed è facile immaginare se
la curiosità od altro più nobile affetto le menti giovanili invogliassero
a sapere di cotesti successi e di coteste orazioni. Non
bastando però una sola copia a soddisfare la impazienza degli scolari,
fu stabilito che a turno uno di noi salisse sopra luogo eminente
e leggesse. A me toccò la mia volta come agli altri, e voglio
confessare più spesso che agli altri, forse perchè avessi o
migliore voce, o migliore garbo nel leggere. — Questo fatto mi
fruttò la perdita di un anno accademico per <i>Risoluzione Economica
del Buon Governo</i>. — Se cotesta era colpa, perchè consentire
che le Gazzette si esponessero alla lettura nei Caffè? Non pareva
insidia tesa a inesperti fanciulli? E se non era colpa, perchè punirci?
<span class="pagenum" id="Page_59">[59]</span>
E chiunque pensi che coteste pene cadevano sopra famiglie
numerose, la più parte scarse di averi, e come a molti giovani
venissero ad essere rotti per sempre gli studii, ad altri con
inestimabile danno ritardati, non dubiterà affermare, che potevano
reputarsi <i>veri omicidii intellettuali</i>. Ho narrato altrove<a class="tag" id="tag60" href="#note60">[60]</a> come,
venuto a Firenze, reclamassi della ingiustizia presso il Presidente
del Buon Governo, il quale mi disse: <i>A lui non appartenere la facoltà
di graziare; egli non potere fare altro che punire. Alla quale proposta
risposi: Io vi compiango, Signore, se occupando un posto dove anche
senza volere fate del male, e al mal fatto non potete riparare
nè anche volendo, la vostra coscienza vi consente rimanervi</i>. — Come
si chiama questa <i>Grazia</i> o <i>Giustizia</i>? Lo dica l'<i>Atto di Accusa</i>,
chè per me io me ne lavo le mani.
</p>

<p>
Ci era una volta..... e forse vi è ancora, in Livorno un'Accademia
dall'antico Ercole Labrone appellata Labronica. Me vollero
ascritto alla medesima, e, quantunque non mi sentissi troppo tagliato
a diventare Accademico, per non comparire scortese mi lasciai
fare. Tenevano allora in cotesto collegio il primato uomini
antichi e presuntuosi, usi a convocare una o due volte l'anno i
cittadini, perchè ascoltassero i vieti sospiri in rima di qualche pastorello
di sessant'anni suonati. Pazze cose invero, ma innocenti
fin qui. — Certa sera, ch'era caduta copia di neve, mi chiamavano
a consulta per urgenza; andai, e trovai che mandavano a
voti certo partito per fissare se di ora in avanti il candidato accademico
dovesse proporsi da dodici o piuttosto da tredici Accademici.
Aspettai udire cose di maggiore importanza e rimasi deluso,
imperciocchè col voto del partito ogni negozio cessasse. Allora io
mi attentai avvertire modestamente, ma francamente, che sarebbe
stato bene indirizzare l'Accademia a più utile scopo, come a modo
di esempio, allo studio della patria amatissima, sia per provvedere
alla educazione del Popolo affatto abbandonata, sia per promuovere
i commerci e le comodità capaci ad ampliare la floridezza
del nostro emporio. — Risposero acerbi, si tennero per
ingiuriati, e in brevi accenti dissero, avere fin lì durato in quel
modo, ed aborrire da ogni novità. Deliberai congedarmi dall'Accademia;
e lo faceva senza porre tempo fra mezzo, se Giuseppe
Vivoli, adesso per meriti diuturni eletto Cavaliere, non mi
<span class="pagenum" id="Page_60">[60]</span>
avesse invitato caldamente a dettare lo Elogio di Cosimo Del Fante,
valoroso soldato livornese, e a leggerlo nell'Adunanza solenne solita
a tenersi nel 19 marzo di ogni anno. Studiosissimo di tutto
quanto può ridondare a decoro della patria comune, il signor Vivoli
mi conduceva a vedere i vecchi genitori di Cosimo, i quali a
cagione della morte dell'unico figliuolo traevano desolati gli
estremi giorni verso il sepolcro. Piangeva il padre mostrandomi i
documenti delle rapide promozioni del figlio, le insegne e il ritratto;
non piangeva la madre, perchè la sventura le aveva offeso
il bene dello intelletto. Composi lo Elogio e lo lessi, plaudenti i
cittadini benevoli, alla presenza dello stesso Governatore Venturi.
I Regolamenti dell'Accademia ordinavano, il manoscritto della
composizione letta nelle mani del Segretario si depositasse, ed io
trasgredii a questa disciplina, conciossiachè, essendo determinato a
licenziarmi, non mi paresse essere più tenuto ad osservarla: e qui
fu il danno. Tre Accademici, il nome dei quali taccio, però che uno
sia morto e due vivano acciaccati dalle infermità e dagli anni,
presi, dirò, da tentazione del Demonio, mandarono scritto al Presidente
del Buon Governo, com'io recitando lo Elogio di Cosimo
del Fante ne avessi tolto pretesto a predicare massime sovversive
<i>al trono e all'altare</i> (allora correva la usanza di coteste parole);
a tanto ardire farmi audace lo affetto, che con bontà grande,
ma prudenza poca, mi aveva mostrato il Governatore Venturi. Dal
Presidente vennero istruzioni per informare segretamente della
cosa; e subietto della indagine fu ancora il contegno del Governatore,
il quale avendolo subodorato ne sentì inestimabile cordoglio.
Egli primieramente, col mezzo del signor Direttore Pistolesi, mi richiese
del manoscritto, che subito gli consegnai, e riscontratolo
prima, lo inviava a Firenze, affinchè esaminassero la verità, e
della calunnia si persuadessero. Tanto poteva bastare; ma sopportando
acerbamente la ingiuria che gli pareva avere ricevuta, il
Marchese Venturi scrisse lettere minatorie al Presidente, non
ostante il mio consiglio a rimanersene, però che le minaccie destituite
di effetto, anzichè tutelare dalle ingiurie, le provochino; e
gli presagiva ancora, che la burrasca, passando di sopra ai suoi
poderi, sarebbe scoppiata sul campicello mio. E fui profeta. Trascorsi
parecchi mesi, allo improvviso, senza essere udito nè citato, senza
che fatto alcuno mi contestassero, ecco giungere dalla Presidenza ordine
al <i>Governatore stesso</i>, che m'intimasse la relegazione per sei mesi
<span class="pagenum" id="Page_61">[61]</span>
a Montepulciano. Mio era il danno, la umiliazione del Marchese.
Giovane allora e del futuro improvvidissimo, manifestai volontà di
ridurmi in Inghilterra; ma il Governatore, baciandomi con molte
lacrime e profferendomi quanti desiderassi danari, mi scongiurò ad
obbedire; lasciassi a lui la cura del resto; essersi prevalsi dell'assenza
del Principe, allora recatosi a Dresda, per dargli quel colpo;
dove abbisognasse, si sarebbe deciso corrergli dietro fino a cotesta
città per chiarirlo del fatto; stessi di buono animo, chè tutto questo
aveva a ridondare in mio maggiore benefizio. Comecchè dubitassi
forte dello esito presagito alla trista ventura, pure andai a
Montepulciano, repugnando rincrescere all'ottimo vecchio, che mi
si era mostrato tanto benevolo. Egli poi non istette saldo nel suo
proponimento, e a me toccò consumare i sei mesi nella relegazione
di Montepulciano. Il Vicario di cotesta città, se non isbaglio
chiamato Marini, mi veniva persuadendo a fare istanza onde la
relegazione cessasse; si assumeva egli indirizzarla e raccomandarla,
mi assicurava il fine felice: fui grato al buon volere, non
accettai il consiglio, e dopo sei mesi tornai a Livorno.<a class="tag" id="tag61" href="#note61">[61]</a>
</p>

<p>
Prima che passi ad altro, mi giovi ricordare come arrivato in patria
mi s'ingiungesse di non partirmi senza licenza; così nel giro di
sei mesi io era <i>cacciato</i> prima, poi <i>confinato</i> in Livorno! — Ora è da sapersi
come i promotori del mio infortunio non rifinissero da sussurrare,
che il manoscritto da me consegnato fosse tutt'altra cosa
da quello letto; ma il tempo ha chiarita la menzogna, imperciocchè
da prima fosse stampato a mia insaputa a Marsilia, poi liberissimamente
in Toscana <i>mentre durava la Censura preventiva</i>; le
quali due edizioni, dove si collazionino col manoscritto, che so
trovarsi negli Archivii della cessata Presidenza, si conoscerà essere
uguali per l'appuntino. Uno dei miei segreti denunziatori
prima di morire commise al Cavaliere Vivoli d'impetrargli perdono
da me, ed io lo concessi di cuore; pregato inoltre a dettargli
lo epitaffio, lo feci senza adulazione, perchè invero egli era stato
uomo di molta scienza e benemerito della mia città nella moría
del 1804. Un altro non aspettò cotesto estremo punto per acquietare
la sua coscienza, ma venne cristianamente per mercede, e
<span class="pagenum" id="Page_62">[62]</span>
cristianamente fu accolto; e ci baciammo in bocca, dannando all'oblio
la ingiuria fatta e patita. Il terzo, un giorno pretese giustificarsi
appo me, profferendo mostrarmi lettere donde resultava la
pressura fattagli di unirsi agli altri due. Fosse vero o no il suo
dire, cotesta era ignobile ricerca: la ricusai, invitandolo a dare al
fuoco le carte, come io avevo dato alla dimenticanza il caso. — «Bruciate
cotesti fogli, raccomandavagli istantemente, onde i nostri
figliuoli non li trovino e si vergognino di noi.» — Durante il
Governo Provvisorio, il Presidente del Buon Governo, che di questi
e di altri travagli aveva contristato la mia giovanezza, fu il
<i>primo</i> che a scadenza di mese mandò la ricevuta per riscuotere
la paga. I miei orecchi sono stati saziati di encomii, e non gli ho
avvertiti; ma questa fiducia posta nell'animo mio mi toccò nel
profondo: grande era dunque la opinione della mia generosità! I
miei compatriotti giudichino se io l'abbia meritata.
</p>

<p>
Che cosa fosse questa o <i>Grazia</i> o <i>Giustizia</i>, lo dica l'Accusa,
perchè io mi professo incapace a chiarirlo. —
</p>

<p>
E passo alla <i>terza piaga</i>. Talvolta, non sempre, per sollevare
l'animo e il corpo stanchi dalle continue fatiche, mi recava per
qualche ora la notte in certa compagnevole brigata dove cenavamo,
fumavamo e novellavamo a nostro agio. Convenivano quivi
giovani appartenenti alle principali famiglie della città, ora uomini
che il Governo annovera meritamente tra i fidatissimi suoi. Un
bel giorno siamo chiamati davanti il Commissario di Polizia io e
Domenico Orsini, persona dimostratasi sempre amica di quiete,
onorata d'impieghi, tenuta anch'essa in conto di devota alla Monarchia
Costituzionale; e ad ambedue noi il Commissario di Polizia
fece motto di cospirazioni, di sètte e di simili altre fatuità.
Rovello della Polizia a quei tempi era volere da per tutto cercare
congiure: sentii dire, che gliele pagassero quando le aveva trovate,
sicchè i bracchi tenevano sempre il muso a terra, e, non volendo
tornarsi mesti ed anelanti a casa, quando non levavano congiure
abbaiavano per far credere ch'elle fossero nel macchione.
Fummo ritenuti due mesi in carcere: per questa volta vidi un
Decreto, ma invano cercai il motivo della condanna; se ben
ricordo, la breve scrittura conteneva una frase equivalente al
<i>causis nobis cognitis</i>. — E se vuolsi aver saggio del caso che a quei
tempi facevasi della libertà dell'uomo, si sappia come mio fratello
Temistocle venisse a visitarci quasi quotidianamente. Certo giorno,
<span class="pagenum" id="Page_63">[63]</span>
su l'andarsene, il soprastante alle carceri gli diceva che bisognava
si trattenesse là dentro; e il mio fratello rispondeva:
rimarrei volentieri, ma i miei negozii mi chiamano altrove; — e
l'altro: ho ricevuto poco anzi l'ordine di non lasciarla partire. — Oh!
allora è differente la cosa. — Insomma anche il fratello
un mese in prigione per colpa di visitare il fratello. <i>Male
incoglieva a quei tempi praticare le opere di misericordia corporale</i>! —
</p>

<p>
Ho udito raccontare come nei tempi antichi corresse usanza
di allevare al fianco di regio alunno un fanciullo di piccolo stato,
onde quante volte il primo cadesse in colpa, tante potessero bussare
il secondo, onde quegli con la sola vista della pena si emendasse,
e questi il dolore (ch'è retaggio plebeo) sofferisse. La Polizia,
sospettosa del consorzio innocentissimo degli spettabili giovani,
io penso che percuotesse sopra di me, come persona di minore
importanza, per incutere negli altri <i>salutare terrore</i>. — Intanto un
senso di molestia per tutta la Toscana diffondevasi; in ogni classe
di cittadini era ansietà affannosa, sgomento crescente, e un domandare
quando cotesti incomportabili arbitrii avrebbero fine, e
uno instare continuo affinchè il mostruoso instituto cessasse. Fu
reputato colpa dell'uomo quello che era vizio del maestrato,
e il primo dimisero, il secondo conservarono. Noi uscimmo di
carcere punto lieti della caduta del Presidente, poichè si manteneva
in piedi la Presidenza.<a class="tag" id="tag62" href="#note62">[62]</a>
</p>

<p>
Se questa fosse <i>Grazia</i> o <i>Giustizia</i>, l'Accusa avrebbe potuto
informarsene da qualcheduno di quelli che porsero grazie pubbliche
al Principe di avere affrancata la Toscana dal turpe giogo
della Potestà Economica.
</p>

<p>
Eccomi alla <i>quarta piaga</i>. La Polizia non aveva punto deposto
lo antico sospetto, dacchè ella appartenesse a quella maniera di
bestie, delle quali si dice che perdono il pelo, il vizio mai. Erano
suoi fantasimi le sètte segrete. La svegliatezza degl'ingegni, la
pratica degli umani negozii, la indole espansiva, non meno che
certo costume antichissimo, ormai fra noi diventato natura,
di aprire l'animo nostro a libera indagine intorno agli atti governativi,
hanno impedito sempre che siffatte congiure allignassero
<span class="pagenum" id="Page_64">[64]</span>
in questa terra;<a class="tag" id="tag63" href="#note63">[63]</a> nè altrove abbiamo potuto intendere di che cosa
sieno state capaci. Eranvi in Francia sètte segrete nel 1830, ma
senza le ordinanze di Carlo X nulla avrebbero potuto operare; eranvi
anche nel 1848, ma se Luigi Filippo consentiva ad alcuna modificazione
su la Legge Elettorale, o più tempestivamente rassegnava
il potere a favore del nipote, le sètte rimanevano impotenti. Le
sètte, e la esperienza lo ha chiarito, non sono mai da tanto di rivoluzionare
gli Stati. — Le rivoluzioni nascono dagli errori dei
Governi, dallo scontento dei Popoli, e dal cumulo di molte cause
che troppo lungo sarebbe discorrere. <i>Fiorenza non si muove, se tutta
non si duole</i>, dicevano i nostri antichi, e con ciò vollero significare
che il Popolo non è portato, ma porta, nè corre dietro alle voglie
o alle passioni altrui, ma per le proprie unicamente si agita; e
dissero bene. Le sètte, nello scompiglio universale, possedendo il
vantaggio di un tal quale organamento, s'impadroniscono, su quel
subito, delle faccende pubbliche; ma scemata la improvvisa caldezza,
non corrispondendo quasi mai ai desiderii comuni, forza è
che cadano come, senza andare tanto oltre, osservammo espressamente
in Francia nel 1848. Se ai Governi importa, pei loro fini,
mostrarsi atterriti di queste congiure, sì il facciano; ma che uomini
politici se ne preoccupino, davvero non è cosa facile darsi
ad intendere a chi conosce queste arti. Io di segrete congiure non
ebbi mai paura, però temei moltissimo l'universale accoramento<a class="tag" id="tag64" href="#note64">[64]</a>
del Popolo. Insomma, per me le sètte sono la jena che seguita da
lontano le traccie, ma non precede mai il leone della rivoluzione. — Però
la Polizia toscana non guardava tanto pel sottile; e perlustrando
ogni cosa col microscopio alla mano, le venne fatto di
scuoprire una sètta. Davvero, senza microscopio la non si sarebbe
potuta vedere; andava composta di poche persone di stato piuttosto
misero che mediocre, senza reputazione, senza seguito, prive
d'ingegno, destituite di aderenze; la Polizia riputò che elle fossero
<span class="pagenum" id="Page_65">[65]</span>
comparse, e i veri attori stessero dietro le scene. Senza porre
tempo fra mezzo, stese le immani braccia, e fatto fascio di gente,
la gittò in carcere; tutta lieta di avere trovato il bandolo, già si
augurava dipanare la matassa; e che così fosse, si manifesta dalla
confusione delle persone arrestate. Infatti all'Elba fummo mandati
il Conte Agostini, l'Avvocato Angiolini, Carlo Bini, io, e Carlo
Guitera. Incominciate le procedure, alla prima scossa di vaglio e'
fu mestieri scevrare gli Ebrei dai Sammaritani. Guitera rinvenuto
colpevole con altri di sètta segreta, presto ricondotto in terraferma,
subì giudizio, e fu condannato con altri parecchi. A noi rimasti,
per la parte della Presidenza, dichiaravano: non essersi trovato
fatto capace di appuntarci; però, reputarsi minacciato il Governo,
ed ogni Governo minacciato avere diritto di provvedere
alla propria sicurezza; noi poi conoscere uomini di mente a
lui avversa, e tanto bastargli perchè in tempi difficili dovesse
assicurarsi delle nostre persone: nonostante stessimo di buona
voglia, chè appena cessati i torbidi, saremmo rimandati alle nostre
case.
</p>

<p>
Credete voi novella quanto io vi dico? Dei molti, che ebbi a
compagni in cotesto infortunio, mi basti rammentare uno solo,
l'Avvocato Generale di Cassazione, Venturi; egli non è capace di
mentire, ed egli vi chiarirà se io abbia detto il vero. —
</p>

<p>
Eccomi alla <i>quinta piaga</i>. — Quantunque scrittori consapevoli
del pericolo in cui io verso del diuturno carcere, e della colpa
appostami, abbiano profferite deliberatamente a mio danno parole
peggiori delle <i>siche</i> romane; quantunque vaghi della opera e
della infamia del vile Maramaldo, essi non abbiano aborrito da
ammazzare un uomo morto; quantunque io mi trovi inseguito
da oscena caccia, che a cane arrabbiato non si farebbe più
atroce; quantunque tremendi diritti mi desse la difesa, e sentissi
anima da gittarvi nella faccia il mio sangue innocente onde fosse
di maledizione nuova ed aperta a voi, ai vostri figli e ai figli dei
vostri figli, pure mi rimango, e desidero tôrre ogni amarezza al
mio Scritto, onde alle tante miserie della patria non si aggiunga
quella suprema di presentare lo spettacolo turpe di morti che non
sanno posare in pace neanche dentro il sepolcro! — Io parlo al
mio Paese come davanti un Tribunale di Giurati; io non recuso a
giudicarmi nessuno, nè anche i miei nemici, purchè non codardi
nè venduti, nè ciechi per la smania di avvantaggiare uno Stato
<span class="pagenum" id="Page_66">[66]</span>
<i>italiano</i> a cui nuocciono pur troppo; questi io gli ho provati senza
coscienza, come senza pietà. I generosi, comunque nemici; si rendono
giustizia, ed anche questi ho provato. Nella esposizione di
questa quinta piaga mi studierò non offendere persona: comprendo
sarebbe stato meglio tacere; e che così credessi, lo provi avere
taciuto fin qui; ma adesso il silenzio non giova più, dacchè l'Accusa
pubblicava la storia da me scritta dei casi dell'8 gennaio 1848,
e da me per amore di patria lasciata inedita. L'Accusa non ha voluto
rispettare nemmeno il sacrifizio del mio silenzio! Uscito dal carcere
di Portoferraio (il quale duole a taluno dei benevoli scrittori ricordati
qui sopra che non fosse più lungo), attesi allo esercizio
della mia professione con assiduità maggiore di quello che avessi
fatto fino a quel punto, inducendomi a prendere questo partito lo
abbandono degli amici, l'amara povertà, e poco dopo il retaggio
dei miei orfani nepoti. Dio eterno! Parevami questo esercizio di
virtù; e nonostante a coro sento attribuirmelo a vizio di cupidigia,
di avarizia, e ad altro peggiore. E bene m'incolse essermi
armato di provvidenza, perchè una angosciosa infermità mi sorprese,
tenendomi travagliato, ora più, ora meno, per bene tre anni. Schivo
di compagnia, chiuso, ai miei studii tutto, pervenni al 1847. In
cotesto anno principiarono le Riforme, e i moti delle Riforme; vedeva
i successi, e tacito considerava; non era cercato, e mi stava
da parte. Allo improvviso gli emuli miei (e poi furono nemici),
che fin lì avevano posto una tal quale ostentazione ad obliarmi,
ecco cercarmi premurosi, e volere anzi costringermi che seco loro
mi accompagnassi. Biasimo o laude che ne ridondi, questo s'intenda
bene, e si riponga in mente, che altri, non io, anzi me inconsapevole
e repugnante, prese ad agitare il Popolo livornese; e
le prove abbondano più che non si crede, e le direi se una cosa
sola non si opponesse, ed è l'alto, invincibile aborrimento che
sente in sè ogni anima, che non sia fango affatto, di adoperare
anche a necessaria difesa le arti usate dagli emuli miei per offesa
spontanea. — Che cosa gli muovesse, e perchè? Poco importa
indagarlo; il fatto sta che vennero in casa mia, mi obbligarono a
vestirmi, mi presero per le braccia e pel petto, e a forza mi trassero
ad arringare il Popolo nella Piazza di Arme, a forza mi trassero
a Pisa. Passate le prime effervescenze, pensai, e scrissi quello
di cui tenni proposito nella pagina 21 di questa Apologia. Intanto
fu chiesta la Guardia Civica a Firenze, e Guardia Civica si volle
<span class="pagenum" id="Page_67">[67]</span>
immediatamente a Livorno. Mi sia permesso dirlo: il modo col
quale essa venne composta in Livorno seminò la discordia nel
Popolo, e fu origine di tutti i mali. Alcuni individui, certamente
rispettabili, ma allora per inesperienza più che non conviene in
simili congiunture imperiosi, stesero una nota di loro amici, o
aderenti, disegnarono i gradi, distribuirono gli ufficii; poi recatisi
al Governatore Don Neri Corsini, la fecero firmare; il Gonfaloniere
Conte de Larderel costrinsero (secondo ch'egli stesso mi referì) a
sottoscriverla senza pur leggerla. Di qui nacque che la Guardia
Civica in Livorno sorse opera non dirò di un Partito, ma piuttosto
di una consorteria, ed anzichè istrumento di concordia fosse motivo
d'ingiuria da un lato, di offesa dall'altro, di litigio per tutti.
Chiunque più tardi (non ora che la rabbia di parte non lo consente)
si farà a dettare storie meritevoli della dignità del nome,
troverà come <i>il modo</i> della istituzione della Guardia Civica in Livorno
partorisse guai, che altri va stortamente attribuendo a
cause diverse. — Ora avvenne che il Popolo escluso dalla Guardia
concepisse maraviglioso rammarico, e togliendo pretesto dalla
guerra imminente si facesse a domandare armi. Qui è da sapersi
come parecchi cittadini, e della Guardia Civica la massima parte,
opinassero dovesse il Popolo contentarsi delle ottenute Riforme, e
della guerra avesse a deporre il pensiero; opinione, che, a quanto
sembra, seguitò poi il conte Pellegrino Rossi, e come ottima viene
in questi ultimi tempi sostenuta dal Cousin: altri all'opposto dichiaravano
insufficienti le Riforme, inevitabile la guerra; e consigliare
prudenza che le prime si estendessero con animo spontaneo
fin dove pareva convenevole, ovviando al pericolo che il Popolo
si spingesse a quel termine, e nell'impeto sregolato lo trapassasse,
e alla seconda si facessero per tempo gli opportuni apparecchi.
Devo per verità confessare come taluno dei Civici che
procedeva allora schivo d'ingaggiare la guerra, fosse poi dei meglio
animosi a combatterla, e per sagrificii di ogni maniera sofferti, e
pel valore singolare dimostrato su i campi di battaglia, non si mostrasse
a nessuno dei commilitoni toscani secondo. Al Governo si
paravano davanti due strade: la prima consisteva nel negare le
armi risolutamente, dicendo: «Le armi si domandano e si danno
per due motivi, per la difesa interna od esterna dello Stato. In
quanto allo interno non ci minaccia alcuno; moti contrarii alle
Riforme non sono a temersi; coazioni al Governo, oltrechè non si
<span class="pagenum" id="Page_68">[68]</span>
sopporterebbero, non sarebbero giuste, come quello che volentieri
è disposto di compiacere ai diritti desiderii dei Popoli. In quanto
alla difesa esterna, non ci potrebbe offendere che Austria; ma
avendo essa dichiarato astenersi da prendere parte nelle faccenda
altrui, possiamo starcene in pace: dove poi s'intendesse dichiararle
la guerra, il Governo al tutto si opporrebbe per questi motivi: — sono
i soldati nostri pochi, non bene addestrati negli esercizii
militari, della disciplina impazienti; i Popoli miti, repugnanti
dalla guerra; e mentre di lieve momento sarebbe il soccorso nostro,
troppo grande avventureremmo la posta nel giuoco periglioso,
conciossiachè vincendo guadagneremmo nulla o poco, restando
vinti perderemmo del tutto indipendenza e libertà.» — Io però confesso
di leggieri che in tanta esaltazione di animi, cotesto partito
sarebbe stato a praticarsi impossibile. Ma il Governo, procedendo
nell'opposto concetto della guerra, a liberarsi da ogni improntitudine
poteva dire: «Volete guerra, e guerra sia; e Dio protegga
la causa migliore. Però voi tutti, che chiedete armi, nè soldati
siete, nè volete diventarlo; ora, le armi sono sempre arnesi di costo
grande, oggi poi pel bisogno preziose, per l'uso sante; noi sì
le daremo, ma a chiunque voglia adoperarle davvero in benefizio
della patria, non già a pompa vana, o ad altro uso più reo. Pertanto
chi intende essere armato e vestito soldato per la Indipendenza,
venga, e si arruoli per tutto il tempo che durerà la guerra.
Gli arruolati saranno spediti senza indugio ai campi disegnati,
onde si addestrino negli esercizii, alla soldatesca vita si accostumino,
e così portino negli scontri che si apparecchiano, non solo
lo ardore che fa i martiri, ma ancora la disciplina che fa i vittoriosi.»
Per questo modo i millantatori avrebbero cagliato, i generosi
rinvenuto la via a soddisfare gli spiriti bollenti, ai tumulti
tolto il pretesto. Il Governo non seppe abbracciare speditamente
alcuno di questi partiti; più tardi disse non avere potuto riporre
fiducia nei toscani uomini, e ben per loro; però che la molta civiltà
acquistata gli rendesse inetti al combattere;<a class="tag" id="tag65" href="#note65">[65]</a> parole, che
<span class="pagenum" id="Page_69">[69]</span>
fecero parere bella la stessa barbarie, avvegnadio, che cosa possa
essere un Popolo incapace a rivendicare la propria independenza
<span class="pagenum" id="Page_70">[70]</span>
non sappiamo vedere, dove non sia il somaro che porta, lo schiavo
che diletta, il buffone che percosso ringrazia per fare ridere
il suo signore: tra i flagelli di Dio bisognerebbe allora annoverare
la civiltà.
</p>

<p>
Intanto i provvedimenti del Governo parevano scarsi ed erano;
la fiducia del Ministero nella vittoria, giovanile jattanza; la
sfida di guerreggiare una Potenza famosa in armi, e pertinace nei
propositi, con sassi e bastoni, fanciullesco vanto. Le armi promettevansi
prima senza prefiggimento di tempo, poi a giorno designato
e le promesse riuscivano invano; sicchè alla impazienza si
aggiungeva il sospetto, al sospetto il furore, e rendevano procellosi
tempi già abbastanza turbati. Sopra la fede di commissioni
date e di solleciti arrivi, il Generale Sproni livornese, governatore
provvisorio di Livorno, e Celso Marzucchi, assessore, promisero
<span class="pagenum" id="Page_71">[71]</span>
le armi a posta fissa più volte, e più volte, loro malgrado, mancarono.
Il Popolo notte tempo circonda il Palazzo del Governo, e
prorompe in contumelie bruttissime, e in minaccie: tentano ogni
via per placarlo, ma il furore vince ogni riguardo; già molto era
cotesto, e si temeva peggio: fatto sta, che il Popolo, occupate le
porte, impediva la uscita. In tale estremo, o interrogato o spontaneo,
chè io non so questo, il Popolo domanda una Commissione
di cittadini, affinchè esamini se le incette delle armi sieno vere, ed
essendo, ne solleciti lo invio; il conte Larderel, me, ed altri parecchi
nominano membri di cotesta Commissione; se il Governo
locale assentisse in quel punto ignoro, — chè io stavo giacente in
letto per abituale infermità intestinale, inaspritasi, come suole,
nella rigida stagione; — quello che so, è, che il Popolo impetuoso
mosse in traccia del conte e di me. Percossa duramente la
porta, e referitomi quello che da me si volesse, sorgo tosto in
piedi, mi getto addosso una pelle, e mi sottraggo per le scale
segrete; il Popolo ricusando fede ai servi, che mi dicevano assente,
invade la casa, e fruga camere e sale; parte del Popolo stanziava
giù nel cortile, sicchè a me era preclusa la via di uscire,
nè la condizione delle vesti lo consentiva. Vedendo che il Popolo
non se ne andava, e incominciando a travagliarmi il freddo, deliberai
tornare in casa, dove arrivato domandai che cosa volessero
da me; e uditolo, significai ai circostanti apertamente: la mia salute
inferma non concedermi poterli soddisfare; e schivo di subugli,
non volere che il mio nome fosse tolto per segno di opposizione
al Governo. Allora essi risposero essere appunto il Governo
quello che mandava per me, perchè bloccato in Palazzo non
rinveniva la via di uscirne. «Se così è, soggiunsi, il Governo scriva,
o invii qualche ufficiale, e potendo mi renderò alla chiamata.»
Infatti, non andò guari che lo Aiutante Baldanzi venne a invitarmi
per parte del Governatore di condurmi al Palazzo, ed io andai.
Quivi erano il Governatore, Marzucchi assessore, Bernardi colonnello,
ed altri moltissimi, i quali, se io non erro, mi parvero più
che mediocremente pensosi di cotesta tempesta popolare. Salutato
il Governatore, lo richiesi di quello che da me desiderasse, ed
egli non senza qualche commozione rispose: «Io nulla; il Popolo
è quello che la vuole.» — «Non è così, risposi; io mi mossi, dacchè
ebbi il suo invito, e venni per farle piacere; stando diversamente
la faccenda, permetta che io mi ritiri.» Allora egli ed altri con
<span class="pagenum" id="Page_72">[72]</span>
modi cordiali mi esposero la condizione in cui si trovavano, riusciti
vuoti di effetto i tentativi per allontanare le turbe tumultuanti;
e poichè sembrava che in me ponessero fiducia, mi adoperassi
a sovvenirli in quel duro frangente. E con tutto il cuore
lo feci. Infermo, curante il freddo che m'inacerbisce i nervi, nel
mezzo di una notte d'inverno, forte soffiando il rovaio, vado sul
terrazzo, e parlo in questa sentenza: «Il Popolo avere ragione
delle armi tante volte promesse, e non mai consegnate, ma non
avere ragione di trascorrere a vilipendii, se il mare e i venti
contrarii tenevano il naviglio vettore lontano dal porto. Dio dominare
gli elementi; non gli uomini. Tutto il momento della lite
consistere a verificare se gli ordini per comprare fossero stati
dati ed eseguiti. Questo affermare il Governo, e di questo non
potersi dubitare; nonostante, la Commissione riscontrerebbe, profferendo
il Governo ogni schiarimento desiderabile, e darebbe
fedele ragguaglio il giorno prossimo. Per ora non rimanere altro
che ritirarci nelle nostre case, obliando gli avvenimenti
deplorabili della serata.»
</p>

<p>
Il giorno veniente mi condussi, per tempo, appo il Generale
Sproni, al quale mi legavano vincoli di cittadinanza e di benevolenza
(e come i primi non si possono, così confido che neanche i
secondi siasi voluto sciogliere in questa procella), e con parole
aperte gli favellai: la sera innanzi essermi mosso unicamente per
aiutarlo a tôrsi dalla difficoltà nella quale versava; la mia salute,
le condizioni di famiglia, il desiderio, e il bisogno di vita pacata
dissuadermi da prender parte in cotesti ravvolgimenti. Ma il Governatore,
a grande istanza, mi pregava a non ritirarmi dalla
Commissione: stessi sicuro; del mio buon volere informerebbe il
Governo; lo aiutassi a ricomporre in quiete l'agitata città. Sopraggiunse
il Venturi assessore, e mi animava con simili conforti
a rimanermi con loro; ogni dubbio deponessi dall'animo:
«Ed io, egli dicevami, mi pregio di onestà, e tu da molti anni
mi conosci; sicchè non vorrei nè potrei indurti a cosa che ti
scemasse reputazione o ti arrecasse danno.» Persuaso a non
dimettermi, esposi loro i miei pensieri per trovare modo che la
città posasse; e prima di tutto si voleva mettere a parte della
Commissione certe persone, che, da qualche tempo, procedevansi
piuttosto che poco amorevoli, avverse; e così togliere a un
punto le gozzaie tra spettabili cittadini, e lo esempio al Popolo
<span class="pagenum" id="Page_73">[73]</span>
della discordia.<a class="tag" id="tag66" href="#note66">[66]</a> — Inoltre, ad impedire il rinnuovarsi dei tumulti,
appellati <i>dimostrazioni</i>, che precidendo ogni nervo allo Stato facevano
il governo impossibile, la Commissione i desiderii del Popolo
ascoltasse, e ne riferisse al Governo in forma di supplica o
di petizione. Il Popolo poi avrei desiderato che non si presentasse
tumultuante alla Commissione, ma col mezzo di deputati eletti a
conferire. Sembravami questa medicina acconcia al male, perchè
considerava come il Popolo avesse preso il costume di assembrarsi
in moltitudine, ed una volta raunato, gli agitatori ci soffiavano
dentro, commuovendolo a modo di venti contrarii, per cui
ne usciva un domandare discorde, spesso assurdo, sempre violento.
Deviare cotesta tribolazione dal Governo per attirarla addosso
a noi, non sarebbe stato rimedio plausibile; lo importante stava
in sopprimere affatto il subuglio. Insinuando, come io suggeriva,
al Popolo di radunarsi nelle chiese per discorrere delle loro faccende,
si toglieva di piazza, e questo era primieramente un bene
grande; poi l'assembramento diventava minore per la capacità
del luogo, lo univoco impulso era remosso, lo equilibrio di varii
centri stabilito. Inoltre, la santità della chiesa avrebbe raffrenato
la violenza degli atti e le disoneste parole. Molte esigenze popolari
sottoposte a discussione sarebbero comparse assurde. Uomini
probi in adunanza di simile sorta, avrebbero adoperati a fine lodevole
l'autorità del nome, il credito della condizione, la efficacia
delle parole. Gl'impronti agitatori non si sarebbero mostrati, conciossiachè
sia facile a comprendersi quanta differenza corra tra
aizzare il Popolo passionato e inesperto durante la notte, e sostenere
una opinione alla luce del giorno con bontà di discorso. — Quando
si possa chiamare la gente in parte dove sia costretta a
vergognarsi delle sue enormezze, ella, se eccettui pochi perdutissimi,
tace. La Commissione ancora avrebbe avuto a trattare con
uomini dabbene, padri di famiglia, conduttori di negozii, per indole
<span class="pagenum" id="Page_74">[74]</span>
e per interesse amanti di riposato vivere; nè intemperanze
dalla parte loro erano da temersi; in ogni caso agevole adoperare
con essi gli argomenti medesimi ch'eglino avrebbero impiegato
con gli altri. Insomma, intendeva convertire il tumulto in sistema
regolare di petizione. Le carte perquisite fecero fede di cotesto
mio concetto; il quale forse sarà stato intempestivo, ma non disacconcio;
ed anzi, neppure intempestivo, dove si avverta, che
contro il Popolo non si voleva, nè si sarebbe potuto, senza pericolo,
ricorrere alla forza.<a class="tag" id="tag67" href="#note67">[67]</a> Dei due partiti, reprimere o concedere,
bisogna pure valerci di uno nelle perturbazioni politiche; peggio di
tutto è la inerzia, che, come non ti sottrae ai danni di chi combatte,
neanche ti acquista la benignità solita praticarsi verso chi
cede a tempo. <i>In ogni caso ell'erano proposte le quali potevano accettarsi
o ricusarsi, non già leggi che per me si volessero imporre. All'Autorità
locale parve avessero a sospendersi, e rimasero senza effetto</i>. — A
me non giova suscitare adesso tristi memorie, nè, adoperando io
quello che in altrui massimamente detesto, staccherò serpi dal
capo della Discordia, per gittarli a turbare la comunanza solenne
della sventura. A me basti dire, che fui vilmente calunniato, che
(stupendo a narrarsi!) Livorno intero mi suscitarono contro con
l'accusa di macchinati incendii, di rapine e di stragi! Ben quattromila
cittadini armati vennero ad arrestare e a incatenare la
bestia feroce. Predicazioni acerbissime, stampe infami, governative
insanie cospirarono ad alienarmi in un punto tutta la mia patria
che ho amato sempre come la pupilla degli occhi, per cui mi
piacque la fama, offerendo a lei, in tributo filiale, quel poco di
onore che mi veniva procurando con i miei scritti! Allora, come
adesso, perfide parole mi filtravano dall'alto del carcere sopra il
corpo e sull'anima come stille di pece infiammata. Allora, come
adesso, smarrito ogni senso di morale, di religione e di pudore,
uomini (che se ne pentiranno amaramente un giorno) si fecero
<span class="pagenum" id="Page_75">[75]</span>
<i>cagne studiose e conte</i> per latrare e per mordere. <i>E adesso, come allora,
la mia maladizione saprà perdonarvi</i>.
</p>

<p>
Lo egregio uomo Scipione Bargagli, venuto Governatore a
Livorno, presto si accôrse della oscena persecuzione: i miei concittadini,
pieni d'inestimabile rammarico, per essersi lasciati così
stupidamente ingarbugliare, domandavano ammenda della commessa
ingiustizia. Alla Catilinaria era mancato il Catilina; nè
Marco Tullio aveva potuto ripetere il verso famoso:
</p>

<div class="poem">
<p>O fortunata nata, me consule, Roma!</p>
</div>

<p>
I Giornali erano rientrati nell'otre di Ulisse. I Municipii, che simili
ai montoni di Panurgo furono uditi uno dopo l'altro belare Indirizzi
di congratulazioni, per la patria liberata dagli Unni, tacevano;
solo si dibatteva il Partito a me avverso, e agitato da molte
passioni, cresceva di violenza. Questo Partito, che aveva proceduto
ardentissimo contro la Commissione, la quale si era proposta
di secondare il Governo, col pretesto che creava uno Stato
dentro lo Stato, adesso sorgeva tra il Governo e me; e al Governo
diceva: «Guai se egli si attentasse a farmi tornare!» Da me ardiva
pretendere un <i>atto di contrizione</i> delle colpe commesse, poi
si contentava di <i>un atto di fede</i>, che gli servisse di modello per
confrontarvi in ogni tempo la mia futura condotta; altrimenti minacciava
mi avrebbe fatto durare fino a dieci anni in carcere. Artificiosa
era cotesta improntitudine del pari che temeraria; però
che il Partito intendesse strapparmi uno scritto qualunque, che
poi, interpretato con la solita carità, gli servisse a dimostrare che
<i>non senza motivo</i> si era mosso ai miei danni. Intanto il Governo, liberati
i compagni della mia prigionia, riteneva me, che avevo dichiarato
non volere uscire, dove alla mia fama non si desse convenevole
riparazione; e il Principe nel 22 marzo 1848 dichiarava, che
<i>gli atti a me obiettati si riducevano ad una preordinazione per ispingere
possibilmente verso una meta, cui le sopravvenute mutazioni politiche in
Italia hanno a noi permesso di pervenire senza pericolo del nostro Popolo;
aggiungendo che la loro illegalità era sparita dopo che lo Statuto
ne aveva assicurato il conseguimento con letizia comune del Governo e
dei governati</i>. Onoratissime parole, almeno in cotesti tempi, ma
non meritate affatto, imperciocchè, come ho avvertito, le mie
erano proposte da accettarsi o da ricusarsi, non già leggi da imporsi;
<span class="pagenum" id="Page_76">[76]</span>
pure tacqui, avendo promesso non suscitare imbarazzi al
Governo con importuni reclami.
</p>

<p>
Forse per questo il Partito quietavasi? No. Persone non vili
andavano dal Governatore Bargagli, e lo ammonivano che della
quiete di Livorno non gli rispondevano, se io vi fossi comparso; e
siccome il Bargagli, ormai infastidito, disse loro: «che gli ringraziava
dei consigli, e che io sarei tornato ad ogni modo,»
poco dopo egli si vide comparire davanti una persona vile, che
minacciò mi avrebbero ucciso a furore di Popolo, se avessi posto
piede a terra. Queste cose confidò poi lo egregio conte Bargagli a
me e a Giovanni Bertani, ed io le riporto con la maggiore discretezza
che posso, e per necessità di difesa; onde io spero ch'egli,
gentilissimo com'è, non solo vorrà compatirmi, ma deplorare lo
estremo in cui mi trovo di doverle rendere palesi. Alla fine il Governo
spediva il piroscafo <i>Giglio</i> a riprendermi con onore, e venivano
con esso taluni autori od esecutori del mio non degno arresto.
Io gli accolsi come se mai mi avessero fatto oltraggio: arrivammo
di notte; il Comandante del Porto attendevami per
accompagnarmi a casa; io gli chiesi in grazia di accompagnare
lui, e mi ridussi solo alla mia stanza. Gli autori del mio arresto,
in parte si erano allontanati; in parte, dubitando della loro sicurezza,
si tenevano nascosti; nei loro cervelli balzani già già le
proscrizioni sillane attendevano. — Io fui Ministro, e <i>non volli leggere
cotesto Processo</i> per non avere motivo di concepire rancore
contro coloro che per avventura avessero deposto a mio pregiudizio.
Io ebbi il potere, e lo adoperai a difendere, a beneficare, e
perfino impiegare quelli che avevano cospirato a mio danno. Se
motivo alcuno di ambizione mi fece desiderare il potere, fu questo:
trovarmi in parte ove io avessi facoltà di mostrare quanto
fossi diverso da quello che gli emuli per vizio di parte mi avevano
calunniato.<a class="tag" id="tag68" href="#note68">[68]</a> — Prima di usare parole di obbrobrio contro di me,
<span class="pagenum" id="Page_77">[77]</span>
perchè non gittava l'Accusa uno sguardo sopra cotesto Processo?
Essa avrebbe veduto che non fu grazia il Decreto del 22 marzo
1848 in quanto a me, ma benigno risguardo all'onore di un uomo
atrocemente, quanto indegnamente, offeso. Essa avrebbe appreso,
<span class="pagenum" id="Page_78">[78]</span>
che non fu <i>esatta</i> quando le piacque designarmi come: <i>individuo,
che altre volte ha <span class="scp">INTERESSATO</span> la Grazia</i>... e le Accuse quando posseggono
tanta copia di carte, e di occhi, che le leggono, e di bocche,
che referiscono, avrebbero l'obbligo di essere <i>esatte</i>.
</p>

<p>
Se l'Accusa avesse udito gli scorticatori di San Bartolommeo
muovere querela contro il povero Santo per averlo scorticato, che
cos'avrebb'ella detto? In verità, a me sentendo rimproverarmi le
sofferte piaghe, parve essere San Bartolommeo accusato di crimenlese
per non avere più pelle.....
</p>
</div>

<div class="chapter">
<h2 id="cap9">
IX.<br />
<span class="smaller">Esame dei §§ VI, VII, VIII dell'Atto di Accusa, e Comento alle
parole del Decreto del 7 gennaio 1851: «che con mezzi
riprovevoli ero giunto a impossessarmi del potere.»</span>
</h2>

<p>
Investigando con intenzione nemica la passata mia vita, l'Accusa
mi porge occasione ad esporta, fondandomi sopra Documenti
e sopra la testimonianza dei miei concittadini. Reduce a Livorno,
io trassi vita più solinga che prima non aveva fatto, non cruccioso,
ma mesto della ingiuria patita; chè la nuova benevolenza
non toglieva l'amarezza dello strazio passato:
</p>

<div class="poem">
<p>Piaga per allentar d'arco non sana.</p>
</div>

<p>
Gli emuli miei, vedendo tanta mansuetudine, la reputarono
viltà, e tornarono più baldanzosi che mai a procedermi avversi
nelle prossime elezioni, continuando nelle calunnie, che vorrei dire
infami, se non fossero state ridicole.<a class="tag" id="tag69" href="#note69">[69]</a> Per la quale cosa schivando
<span class="pagenum" id="Page_79">[79]</span>
diventare argomento di litigio, e maledicendo in cuor mio lo infame
seme della discordia, che mai non quieta nei petti umani,
deliberai di un tratto abbandonare la città e ricovrarmi in qualche
appartato asilo.<a class="tag" id="tag70" href="#note70">[70]</a> E rallegrato dall'amicizia, splendido delle
bellezze della Natura e dell'Arte, io mi ebbi queto asilo nella villa
di Scornio. Colà io riposava all'ombra delle antichissime piante,
e leniva con gli affetti domestici, le cortesie dell'amico e i cari
studii, l'animo offeso, quando lo egregio Niccolò Puccini mi avvisava
come la banda cittadina avesse deliberato venire a farmi festa,
e come la banda del Borgo non sembrasse disposta a patirla,
correndo fra loro emulazione grande, e quasi nemica. Conobbi invidiarmi
la fortuna anche cotesto ricovero, onde senza por tempo
fra mezzo io mi partii, pauroso sempre che il mio nome diventasse
soggetto di contesa, e mi condussi a Firenze. — Intanto accaddero
le elezioni in Livorno, e quantunque sommando i voti
dei quattro Collegi io ottenessi numero di gran lunga superiore a
quello degli altri candidati, pure singolarmente in ogni Collegio lo
ebbi minore, e non rimasi eletto. — La operosità non contrariata
degli emuli conseguiva un fine per loro desideratissimo, e poichè
vedevo che tanto gli soddisfaceva, anche io ne godevo. Adesso la
Curia Fiorentina mi scriveva su l'Albo dei suoi Avvocati; e questa
larghezza non mi ha ritolto finora, almeno credo. Più tardi
l'Accademia della Crusca mi creò Accademico; ma altri pensando
forse che in me si avesse a rinnuovare lo esempio di Nabuccodonosor,
voglio dire che cadendo di seggio diventassi bestia, mi ha
radiato dal ruolo degli Accademici. <i>Deus dedit, Deus abstulit, fiat
<span class="pagenum" id="Page_80">[80]</span>
voluntas Dei</i>! Intanto tre Collegi, San Frediano in Firenze, Dicomano
e Rosignano, mi elessero Deputato: estratto a sorte rimasi di
Rosignano; nè dal maggio in poi misi più piede in Livorno. Fra
la mia patria e me, rimaneva non dirò rancore, ma un cotal poco
di ruggine a cagione dei fatti del gennaio; e partendo, io la lasciava
in balía degli emuli, i quali la dominavano intera con la
Guardia Civica, di cui erano principali e caporioni. Correva il 22
agosto 1848, quando i destini condussero a bordo del Piroscafo
l'<i>Achille</i> il Padre Gavazzi a Livorno. Altre volte soggiornò in Toscana.
Uomo di spiriti accesissimi era egli, per professione del sacerdozio,
per impeto di eloquio e per vasta corporatura potente
sopra le turbe, molesto ospite al Ministero nostro. Il Ministero, che
si perdeva dietro ai bruscoli e non avvertiva le travi, dapprima
volle impedire lo sbarco al Barnabita tribuno; quando il Popolo lo
volle in terra, gli concesse e sbarco e transito traverso Toscana
per Firenze. La mattina del 23 agosto giungeva col mezzo del telegrafo
cotesto Dispaccio a Livorno, e in quella mattina stessa a
mezzogiorno il Padre partiva alla volta indicata. Dodici Livornesi
lo accompagnavano per fargli onore. Arrivati a Signa, trovarono
apparato di Guardia Civica e di Carabinieri commessi a non permettergli
il passo per Firenze: andasse a Pistoia, quinci a Bologna.
Con la milizia venivano ancora contadini armati. Non sembra che
succedessero accoglienze oneste nè liete, conciossiachè vi fossero
ingiurie e percosse ricambiate; si disse ancora di una bandiera
tricolore arsa; degli accompagnatori, dieci andarono a Firenze, due
proseguirono il viaggio per a Bologna col Frate. Il Popolo per queste
notizie montò su le furie, ruppe il telegrafo, corse ad armarsi;
il Governatore L. Guinigi relegò in Fortezza Nuova, i Dispacci governativi
sorprese. Artatamente o a caso, si sparse rumore una
mano di soldati muovere contro Livorno; a crescere il tumulto, le
sentinelle avanzate scaricano gli schioppi; allora presero a suonare
le campane a stormo, il Popolo corse ad armarsi, la Civica
occupò le porte; gli Artiglieri disposero in battaglia tre pezzi di
artiglieria; ma il Governatore mandava ordine nessun corpo armato
s'inoltrasse contro la città, la bandiera supposta arsa tornava
sventolante a Livorno, deputati spediti al Principe ne riportavano
parole benigne: «Rincrescergli si dubitasse della sua fede
e del suo affetto verso Livorno, del quale aveva dato sempre
prove non dubbie; non avere mai avuto pensiero di mandare
<span class="pagenum" id="Page_81">[81]</span>
forze contro la città.» Pegni certi di restaurata pace erano
quelli: se non che quando ormai pareva sicura, come il destino
volle, ecco prorompere più tremendo motivo di guerra. Cadde in
alcuni il pensiero malaugurato di dispensare fucili alla Guardia
Civica attiva in Porta Murata; il Popolo minuto, che avea sempre
sopportato a malincuore trovarsi escluso dalla Guardia, accorre e
pretende le armi pur egli. — Una sezione di Civici muove a comporre
il subuglio, e vi riusciva, quando il comandante della sezione
ordinava facessero fuoco; lo fecero, e tre rimasero morti,
quattro feriti, di cui uno dopo poche ore spirava. Il Popolo adesso
inferocisce a mille doppii più terribile di prima; i Civici tutti correvano
pericolo presentissimo di vita, se molti di loro non si nascondevano,
e se l'esortazioni di sacerdoti e di spettabili cittadini
non avessero placato gl'incrudeliti animi, persuadendoli a
deporre ogni proponimento di privata vendetta, e aspettare il fine
del processo, che ormai s'iniziava contro i colpevoli di cotesta
immanità. Fu in quella occasione, che me, assente e inconsapevole,
posero a formare parte di una Commissione intenta a mansuefare
il Popolo e a condurlo a miti consigli,<a class="tag" id="tag71" href="#note71">[71]</a> e furono anche spediti uomini
a posta in Firenze per far prova di menarmi a Livorno; alla
quale istanza <i>io mi ricusai</i>, sì perchè temei la calunnia di provocare
coteste turbolenze a danno del Governo, sì perchè seppi formare
parte della Commissione uomini i quali io reputava largamente
bastevoli di provvedere al bene della patria comune.<a class="tag" id="tag72" href="#note72">[72]</a>
Mentre però ricusava andare, confidando nell'antica amicizia del
Presidente Capponi, seco lui mi restringeva, scongiurandolo a palesarmi
quali deliberazioni intendesse prendere riguardo alla mia
patria; ed egli dicevami, avrebbe mandato Leone Cipriani Commissario
straordinario; alla quale notizia io mi turbai e risposi:
Leone Cipriani essermi amicissimo, conoscerlo uomo risoluto, capace
<span class="pagenum" id="Page_82">[82]</span>
d'immaginare od eseguire forti proponimenti, ma appunto
per queste sue ottime qualità disacconcio alle parti di conciliatore.
Leone Cipriani non dissimula nè sopporta uno insulto, e siccome
prevedo probabilissimo che qualche oltraggio gli facciano, così
riesce agevole del pari il presagio, che simile negozio non possa
sortire lieto fine. — Queste cose ho voluto dire, perchè so che a Leone
Cipriani furono riportate diversamente; dal 1848 in poi noi non ci
siamo più visti: egli andando in California, io rimanendo prigione,
forse in questo mondo noi non ci rivedremo: ma desidero che di
me conservi quel buon concetto, che io (tranne la sua infelice
commissione livornese) serberò, vada certo, finchè io viva, di lui. — Altre
pratiche feci presso il Presidente Capponi e i suoi Colleghi
per impedire la sciagura imminente; sopraggiunse S. A., ed
io mi allontanai con la promessa, che se taluna delle mie proposte
avessero accettato, me ne avrebbero porto avviso prima del
mezzogiorno a casa. — Venne mezzogiorno; aspettai fino al tocco;
allora uscii disperato di ogni buono esito delle mie premure. Incontrando
il signor avvocato Menichelli, mi domandava perchè non
assistessi alla Tornata straordinaria del Consiglio Generale tenuta
in cotesta mattina per discutere intorno ai poteri eccezionali da
conferirsi al Ministero per ridurre a partito la città di Livorno:
accorsi sollecito alle Camere, ma trovai discussi e votati due Articoli
della Legge del 27 agosto 1848; allora discutevasi il terzo,
e se non erro, orava il Trinci.<a class="tag" id="tag73" href="#note73">[73]</a> Mi ritirai col cuore chiuso da funesti
presentimenti. Mi sia permesso trapassare correndo sopra i
casi del 2 settembre. Sangue fraterno versavasi e da mani fraterne!
Dopo la scellerata battaglia, ecco come rimaneva una città
floridissima, emporio unico del commercio toscano: Autorità fuggite,
uffizii vuoti, Municipio disperso, cittadini trepidanti, milizie
incerte del proprio destino, Fortezze rese, avventurieri audacissimi
a capo del Popolo; plebe insanguinata, e orribilmente sospinta
agli estremi delitti. Orribili detti si udivano, ma peggiori fatti
si temevano; da per tutto affanno e paura; gl'incendii, le rapine e
le stragi immaginate nel gennaio, adesso paventavano davvero. In
tanto stremo, la Camera di Commercio mandava J. Moore, O. Lloyd,
<span class="pagenum" id="Page_83">[83]</span>
P. Pate e G. Nesi, a scongiurare il Ministero inviasse a Livorno Don
Neri Corsini e me, per impedire la rovina della città.<a class="tag" id="tag74" href="#note74">[74]</a> Il Ministero
rispose acerbamente, non accogliendo la istanza. Allora si volsero a
Don Neri Corsini. Io non ricordo bene se questo signore non reperissero,
ossiovvero si recusasse; però se lo rinvennero, ed ei rifiutò,
io non lo biasimo: disperata impresa era quella di andare a
gettarsi nella fossa dei leoni, e per di più, col Governo non bene
disposto.<a class="tag" id="tag75" href="#note75">[75]</a> Finalmente, smaniosi si fecero alla mia dimora, e grandi
e reiterati furono gli scongiuri perchè non consentissi che la mia
patria, il luogo della mia nascita, sobbissasse; la Provvidenza apprestarmi
prodigiosa occasione di potere salvarla da quei danni
<span class="pagenum" id="Page_84">[84]</span>
medesimi, che indegnissimamente l'odio di parte mi aveva imputato;
afferrassi la occasione, la benevolenza degli amici mi confermassi,
quella degli avversarii conquistassi, benemeritassi della
Patria e della Umanità. Cotesti scongiuri bastavano, anzi erano
troppi, non però vincevano le difficoltà che andavo loro esponendo: — temere
grandemente ch'essi esagerassero il mio credito
sul Popolo di Livorno; ignota la plebe a me, io alla plebe, e, se
ricordavano, averla io provata più di una volta contraria: non
sapere come venire a capo di superare gli avventurieri armati,
che soffiavano in cotesto incendio: pericoloso sempre darsi in
balía del Popolo commosso, insania adesso, ch'era montato in
delirio. Dall'altra parte, non isperimentare il Governo benevolo, e
la opera mia non pure egli non seconderebbe, ma l'avrebbe forse
aborrita. — In questa condizione di cose prevedere la perdita
della fama certa; forse della vita, e benefizio nessuno per la patria. — Ma
per queste ragioni non si ristavano, e tanto meno consentivano
lasciarmi andare, in quanto me tenevano suprema tavola
nel naufragio, onde fervorosamente incalzavano: «non essere sagrifizio
quello che calcola così sottile; vederlo pur troppo, covarmi
riposto nell'anima il rancore contro la patria per la memoria
dell'antica offesa; bene altro concetto avere essi formato
di me; adesso a prova trovarmi non generoso, non magnanimo
siccome mi avevano tenuto.» Non vi ha cosa al mondo che
tanto mi ponga paura, quanto il sospetto che altri mi abbia a
trovare inferiore alla estimazione che mi onora; non so se a caso
o ad arte coteste parole adoperassero, ma certo elleno erano tali
a cui non poteva e non potrò mai resistere io; però, tronco a
mezzo ogni ragionamento, uscii in questo discorso, il quale sarà
sempre, io non ne dubito, presente a quei Signori: — A Dio non
piaccia, che io non abbia a meritarmi la vostra stima: verrò, come
volete; e se mi accadrà sventura, farete testimonianza che non
fui cieco nè imprudente, ma che prevedendola io mi vi sottoposi,
perchè voi reputaste che per me si potesse avvantaggiare la patria. — E
<span class="pagenum" id="Page_85">[85]</span>
partimmo; fra Pisa e Livorno rovesciò la carrozza e
andammo sottosopra dentro una fossa: quale più quale meno, rimanemmo
ammaccati tutti. Mentre versavamo in cotesto pencolo
io dissi: — questa è la prima, non la più grave delle disgrazie
che mi attendono. — Venuti alla meglio in prossimità di Livorno,
trovammo sentinelle avanzate che ne circondarono, e per un laberinto
di barricate dopo lunga ora ci fecero pervenire nel centro della
città. Sporsi il capo dallo sportello della carrozza, e vidi con apprensione
non piccola, come moltissimi degli armati camminassero
senza scarpe e in capelli; eravamo arrivati in fondo davvero! La
mattina per tempo, consigliai uno dei due Priori rimasti a mandare
inviti al Clero, ai Collegi Legale e Medico, alla Camera di
Commercio, alla Guardia Civica, alla Milizia di linea, ai Possidenti
e a parecchi del Popolo minuto, perchè intervenissero ad una adunanza
nella sala terrena del Municipio; intanto io facevo opera
perchè i buoni cittadini gli smarriti spiriti ricuperassero; mostrassero
buon viso alla fortuna; si aiutassero insomma se volevano
che Dio gli aiutasse;<a class="tag" id="tag76" href="#note76">[76]</a> pubblicai proclami, adoperando parole di lode
<span class="pagenum" id="Page_86">[86]</span>
verso il Principe per deliberato consiglio.<a class="tag" id="tag77" href="#note77">[77]</a> Io mi era accorto presto
che la grandissima maggiorità del Paese, affezionata al Principe
Costituzionale, da una parte deplorava la inettezza del Ministero
che l'aveva condotta a questo estremo; dall'altra stava paurosa
della plebe armata, indigente, infellonita, e dei capi che si era
messi alla testa. Invero non era affare di lieve momento cotesto.
Torres, che si chiamava Generale, uomo rotto ad imprese arditissime,
il quale mescendosi fra il Popolo, fino dal 3 settembre
si era fatto dichiarare Comandante della forza armata di Livorno,
aveva costretto la Commissione di sicurezza a dimettersi;
capitolò per la resa del Forte di Porta Murata;<a class="tag" id="tag78" href="#note78">[78]</a> seguíto da una
<span class="pagenum" id="Page_87">[87]</span>
turba di gente sinistra svillaneggiava, minacciava, incuteva terrore.
A questa gente non tornava conto la pace; usa a pescare nel
torbido, voleva permanente la tempesta e la provocava. — Due
cose erano da farsi, e presto: dare animo alle menti sbigottite di
manifestare voto solenne di volere stare congiunte alla famiglia
toscana e rifuggire da ogni mutamento politico; togliere al Torres
la male usurpata autorità: così veniva a spuntarsi la speranza
alla turba del Torres di sopraffare la maggioranza dei cittadini con
violenti partiti. Aperta la seduta, io incominciai, e lo ricordano
tutti, proclamando <i>essere intenzione universale, starci uniti alla Toscana
e al Principe Costituzionale</i>, imperciocchè volere diversamente
sarebbe stato non pure <i>empio</i>, ma <i>assurdo</i>. Unanime consenso
approvò la proposta, e i pochissimi che sentivano diversamente
ebbero a tacere. Poi trapassando a discutere intorno alle
cose necessarie per ricondurre stabilmente la pace nella città, furono
con buone ragioni respinte le intemperanti richieste e ridotte
a queste quattro: 1º Oblio per tutti, e di tutto. 2º Cambiamento
dello Stato-maggiore e dei primi Capitani della Civica. 3º Organizzazione
e armamento della Riserva. 4º Revoca dei poteri eccezionali.
E finalmente fu deliberato una Deputazione di 20 Cittadini
si recasse a Firenze a esporre le domande dei Livornesi al Ministero;
un'altra di 12 governasse provvisoriamente la città: il comando
della forza armata si confidasse all'ufficiale Ghilardi giunto
in Livorno in quella stessa mattina.
</p>

<p>
Prima di proseguire nella narrativa, giovi trattenermi un
<span class="pagenum" id="Page_88">[88]</span>
momento su quelle operazioni. I due fini erano conseguíti; impedire
sommosse repubblicane e violenze, remuovere il comando
delle armi dal Torres. — E qui importa sapere, che il
Ghilardi, come soldato agli stipendii toscani, e spedito dal Ministero
Ridolfi con una colonna dei nostri alla guerra lombarda, inspirava
fiducia. Le domande dei Livornesi non parevano esorbitanti,
considerati i tempi, e paragonate con quelle di cui si
fecero portatori nei giorni decorsi, in meno difficili congiunture,
il Deputato Malenchini e il Prete Zacchi, e che pure il Ministero
aveva promesso esaudire.<a class="tag" id="tag79" href="#note79">[79]</a> L'organizzazione e l'armamento
della Riserva fu concertato per questo motivo: impossibile
appariva levare le armi al Popolo; tanto era strappare i denti al
leone! E le armi indisciplinate atterrivano; col partito proposto incominciava
ad operarsi lo scevramento fra Popolo e plebe, piaga
vergognosa di ordinata città; e amicato il primo, poteva ricorrersi
alla forza per disarmare la seconda; le armi composte in mano
al Popolo cessavano apparire pericolose; nei regolamenti erami
avviso determinare per pena ai falli di disciplina la perdita temporaria
o perpetua delle armi; pel quale ordinamento ne veniva
di due cose l'una: o il Popolo si disciplinava, e meglio che mai;
o non si disciplinava, e perdeva le armi. Nè mi sembrava impossibile
riuscire a questo, perchè costringere la universalità a
rispettare il comando, massime in tempi torbidi, è arduo, ma
agire partitamente sopra i singoli diventa agevole. L'Atto di Accusa,
nel § VI, riporta certe espressioni di un Manifesto che
nel 25 settembre m'indirizzarono i cittadini: «È incontrastabile,
che voi avete diritto alla riconoscenza dei Livornesi, <i>ed è pure
incontrastabile che con la vostra influenza ne potete dirigere ogni movimento</i>;
compite dunque l'opera, e fate deporre le armi.»
Ahimè! In mano dell'Accusa le fronde di alloro diventano cipresso;
non dubitate, no, che cotesto elogio ella saprà bene convertire
in ronciglio, e ne trarrà la benevola conseguenza, che a
<span class="pagenum" id="Page_89">[89]</span>
senso dei miei stessi concittadini potendo io dirigere a mia posta
ogni moto del Popolo, segno è certo che tutto quanto successe
di reprensibile fu da me provocato, o da me non impedito; e
stringendo in brevi termini, fui <i>complice</i> o <i>impotente</i>, però adesso
non per <i>peccato originale</i>, ma per volontà!<a class="tag" id="tag80" href="#note80">[80]</a> — O miei concittadini,
il fato vuole che voi mi abbiate a nuocere e quando mi lodate
e quando mi redarguite! E sì che l'Accusa doveva sapere che
lo elogio non corrisponde quasi mai alla <i>vera verità</i>; che difficile
è sempre potere ciò che si vuole, e che la fortuna del favore
popolare
</p>

<div class="poem">
<p class="i5">è color d'erba,</p>
<p>Che viene e va, e quei la discolora</p>
<p>Per cui ell'esce della terra acerba.</p>
</div>

<p>
Ad ogni modo, in quanto alle armi, io aveva provvisto prudentemente
e con partito possibile; se questo non avvenne, l'Accusa
ne incolpi il Ministero, che ad ogni punto che io cuciva per rammendare
i suoi strappi, mi cresceva la mercede di avversione.
Necessaria mi pareva la rassegna dei poteri eccezionali, perchè
essendo stati provati e riusciti male, ormai bisognava ricorrere
alle provvisioni conciliatorie; e così essendo, a che convocare Popoli
di Toscana a Pisa come i Sette incontro a Tebe? Perchè, desiderando
che il tumulto cessasse, le cause del tumulto mantenevansi?
Era, non dirò savio, ma cristiano, educare figli della famiglia
medesima ad odiarsi fra loro? Lo so che fu detto, tale non
essere il fine dell'adunata, e voglio crederlo: ma intanto appariva
così, e le apparenze bastavano perchè effetti pessimi partorissero. — Ora
proseguo la storia.
</p>

<p>
Difficile cosa era che i partiti deliberati non si disfacessero
per opera degli agitatori; e la fortuna ne porse loro terribile occasione.
Ad un tratto corre voce di agguati tesi ai cittadini per le
campagne adiacenti, di vie solcate di polvere, di mine, di feriti,
<span class="pagenum" id="Page_90">[90]</span>
di morti. Ribollono le ire, i persuasi rompono i patti, gli agitatori
si scatenano. Accorsi su la ringhiera del Palazzo Municipale, e vidi
un mare di capi in tempesta, e la mia voce appunto si udiva
come se io l'avessi alzata su la costiera quando vi si rompono i
frangenti. Alle ore cinque circa, alcuni barrocci sboccando dalla
Via Ferdinanda lenti lenti, traversano diagonalmente la Piazza di
Arme piegando all'ospedale; le ruote segnavano traccia sanguinosa
sopra il terreno.... portavano undici feriti nella esplosione
delle polveri al Calambrone.<a class="tag" id="tag81" href="#note81">[81]</a> — Sorse un grido immenso: <i>tradimento!
tradimento!</i> E gli agitatori prevalendosi del caso, con feroce
consiglio, aggiungevano: <i>anch'egli è traditore</i>.... e mi segnavano
a dito, e qui vidi numero grande di archibugi prendere la
mira alla ringhiera dove io mi stava in compagnia di Ufficiali e
cittadini: chiusi gli occhi, feci delle braccia croce raccomandandomi
a Dio. Poco dopo mi avventurai a riguardare, e conobbi
come i migliori cittadini con mani e con bastoni stornassero i
fucili gridando: <i>non fate.... non fate</i>! — Accanto a me notai un solo
Ufficiale rimasto, il maggiore Ghilardi, pallido in faccia; come io
mi apparissi non so: veramente fu un tristo quarto d'ora cotesto.
Tememmo in quel tempo che gente nemica questi successi apparecchiasse,
onde il Popolo rompendo le deliberazioni prese, ella potesse
del continuato tumulto raccogliere il mal frutto;<a class="tag" id="tag82" href="#note82">[82]</a> forse non
era vero, e si ha a credere piuttosto che si prevalesse della occasione.
Immensi sforzi usarono i buoni cittadini a placare il nuovo
furore: ad ogni patto intendevano le genti prorompere fuori delle
porte, e portarsi al Calambrone; si acquietavano appena su la promessa
del Maggiore Ghilardi gli avrebbe egli medesimo condotti
all'alba del giorno venturo. La mia opera diventava più ardua assai;
tuttavolta esposi con le parole che seppi più acconce, le deliberazioni
fermate la mattina, e scongiurai il Popolo ad accettarle;
ma le migliaia della gente raccolta tentennavano; di tratto in
tratto scoppiavano urli di rabbia: allora infervorandomi nel dire,
mostrai la empietà della separazione di Livorno dalla Toscana,
<span class="pagenum" id="Page_91">[91]</span>
ricordai la fiorentina origine del Popolo livornese, il mutuo affetto
di Firenze con Livorno, il motto <i>fides</i> dato per impresa dalla Signoria
fiorentina alla mia patria in mercede della costanza e della
fedeltà sue; separai la causa del Principe umanissimo da quella
del Ministero; invocai la religione e lo esempio di Cristo per perdonare,
e comporsi in fratellevole concordia col Governo e con la
rimanente Toscana; conclusi dicendo: «porteremo le proposte
vostre al Governo; dov'ei le rigettasse ritorneremo fra voi, e
voi farete quello che la vostra coscienza v'ispirerà.»<a class="tag" id="tag83" href="#note83">[83]</a> Le mie
parole toccarono il cuore degli adunati, e dichiararono contentarsene;
di più promisero, sotto parola <i>di onore</i> della città, fino al
nostro ritorno avrebbero obbedito alla Commissione governativa,
posando da qualunque tumulto. Però cotesta vittoria non mi assicurava;
io aveva notato fremere parecchia gente, e temeva non
prorompesse; gran parte della notte spesi a blandire cuori esacerbati,
a raumiliarli con parole affettuose; alla fine, estenuato, mi
ridussi a casa per riposarmi qualche ora. La partenza della Commissione
era appuntata alle 4 del mattino.
</p>

<p>
Appena posato il capo sul guanciale, domandano alcuni
Ufficiali, a grande istanza, favellarmi: introdotti nella mia stanza
da letto, conosco il Colonnello Costa Reghini, in compagnia di
due Tenenti. Il Colonnello, commosso, mi diceva: «per le passate
vicende, e per quelle che prevedeva imminenti, dubitare
della sua vita: avere contemplata sul campo di battaglia la
morte e non averla temuta, nè temerla adesso; solo stringergli il
cuore un'angoscia insopportabile pei figli suoi, che paventava vittime,
e soprattutto per la madre loro che giacente inferma non si
dava pace, e travagliata da convulsioni lo scongiurava a sottrarre
i cari capi alle furie del Popolo; invitarmi pertanto in nome della
umanità a dargli un foglio di <i>lascia passare</i> alle porte, che certo lo
avrebbero rispettato.» Inoltre aggiungeva: «Io vi propongo di mandare
con essi loro uno di questi Ufficiali travestito, con lettere pel
Generale Ferrari, ammonendolo, che non inoltri milizie verso Livorno,
per ovviare qualunque scontro che sarebbe fatale.» Io rispondeva
dichiarandomi pronto a sollevare le sue paterne ansietà, e
quelle della povera madre; lodai la proposta delle lettere al Generale
Ferrari; ma gli faceva osservare che la mia autorità non era
<span class="pagenum" id="Page_92">[92]</span>
tanta quanta egli immaginava; pendere attaccata ad un capello, e
averlo veduto poche ore prima; per paura di un male rimoto e
incerto ci guardassimo da incappare in male prossimo e sicuro. Intanto,
chi dice a lui che sarà conosciuta la mia firma? Ed ancorchè
la conoscano, se ravvisano i suoi figliuoli, se il generoso Ufficiale,<a class="tag" id="tag84" href="#note84">[84]</a>
se frugandolo gli trovassero la lettera addosso, chi sa che
cosa mai fantasticherebbero quei cervelli sospettosi? Se mai venissero
a dubitare di tradimento.... guai a tutti noi! In mezzo a
così fiera concitazione non bastarmi la mente, su quel subito, a
considerare qual fosse il partito migliore; mi lasciassero un'ora
tranquillo; più riposato, in breve, avrei pensato a dargli risposta. — Il
Colonnello profferiva ritirarsi ad aspettare nelle prossime stanze;
ma io, per fortuna, insisteva perchè partisse di casa, non mi
parendo essere libero col pensiero se qualcheduno aspettava.
Dieci minuti dopo la sua partenza, le porte risuonano di colpi:
aperte dal servo, invade le stanze una torma di gente invelenita,
e circondatomi il letto, me chiama a morte come traditore, con
baionette spianate e sciabole brandite. Balzai a sedere sul letto,
e domandai risoluto chi fossero — e che volessero. <i>Nega</i>, gridavano,
<i>che sono venuti qui poco anzi Ufficiali di linea; che cosa ci sono venuti
a fare</i>? — Voi lo sapete. — No, non lo sappiamo. — Come no?
Voi lo dovete sapere, perchè dite che io sono traditore; e se temevate
che fossi tale, perchè mi avete mandato a chiamare? Voi
siete peggio del vento; ora vi fidate troppo, ed ora diffidate di
tutto. Volete sapere che cosa sono venuti a fare cotesti Ufficiali
da me? Ve lo dirò, ascoltatemi. — E qui a parte a parte narrava
loro il colloquio tenuto col Colonnello Reghini.<a class="tag" id="tag85" href="#note85">[85]</a> — Si ritirarono
confusi domandando perdono. — Da questo apprenda l'Accusa quanto
sia facile il Popolo a sospettare, e come vigili inquieto anche coloro
nei quali sembra riporre sconfinata fiducia.
</p>

<p>
<span class="pagenum" id="Page_93">[93]</span>
Giunse la Deputazione a Firenze, e tenne due consulte col
Ministero. Fino dal principio insorse ostacolo impreveduto, e mi
sia lecito aggiungere strano, per la parte del Governo: pareva a
lui indecoroso inviare le Autorità in paese sconvolto; a me all'opposto
pareva, lasciamo da parte il decoro, dovere del Governo
cogliere ogni occasione per impedire che il disordine aumentasse,
e una floridissima città si perdesse; nè sapevo comprendere come
l'ordine in paese abbandonato a sè medesimo potesse ristabilirsi.
Da questo fatto erano da aspettarsi due conseguenze: o la confusione
aumentava, e troppo biasimo ne veniva al Governo non
avendola, come poteva, impedita con mandarvi Autorità acconcie
all'uopo; o si riordinava mercè Collegio o persona extra-legale con
provvedimenti di compenso, e si correva rischio che il fatto riuscisse
difficile, e forse impossibile a disfarsi. Per quanto i Deputati
si affaticassero a chiarire cotesto errore manifesto, non ne vennero
a capo; il Ministero proponeva reggesse il Municipio, ma i
due Priori municipali osservarono essere il Municipio disperso, non
trovarsi in numero da deliberare secondo i regolamenti, nè sentirsi
capaci da tanto. Allora il Ministero propose ne assumesse lo
incarico la <i>Camera di Commercio</i>! ma i Deputati della Camera dimostrarono
non avere attitudine, nè autorità per farlo. Dopo molti
dibattiti, nei quali alternativamente fu offerto lo incarico di eleggere
una Commissione governativa al Municipio, e alla Camera di
Commercio, venne alla perfine stabilito che si cercasse raccogliere
il Municipio onde eleggesse una Commissione per governare in assenza
delle Autorità; e la sera del 6 settembre 1848 rimasero
approvate le seguenti Convenzioni fra il Ministero e i 20 Deputati
livornesi:
</p>

<p>
1º Oblio di tutto a tutti, militari, forestieri e cittadini.
</p>

<p>
2º Il Municipio elegga la Commissione la quale governi nell'assenza
delle ordinarie Autorità, allo scopo di ricondurre la quiete,
e riorganizzare la Civica provvisoria, che rimane sciolta per Decreto
del Principe.
</p>

<p>
3º Sta bene, che, rientrato l'ordine, la Costituzione riprenda
il suo vigore normale.<a class="tag" id="tag86" href="#note86">[86]</a>
</p>

<p>
Il Ministero inoltre invitava i Deputati a condursi nella notte
alla Stazione della strada ferrata, dove avrebbero trovato i Dispacci
<span class="pagenum" id="Page_94">[94]</span>
convenuti, e treno speciale per tornare a Livorno; e così fu. Aperto
il Dispaccio, non mi parve corrispondere con le cose stabilite, imperciocchè
mi sembra che vi fosse scritto, governerebbe il Municipio
autorizzato ad aggiungersi quel numero di cittadini che meglio
credesse; ma i Deputati mi osservarono, che non faceva
differenza. Il 7 settembre era dato ragguaglio del trattato a
cinque e più mila persone, stipate sotto la ringhiera del Palazzo
Municipale; la Commissione governativa era acclamata dal Popolo,
a patto che la sanzionasse il Municipio, nelle persone del
conte Larderel, del popolano Petracchi, e di me; ma in mezzo
alle acclamazioni, sorgeva mal represso il grido di vendetta, che
chiamava a morte Cipriani e Cappellini, ed io rispondeva: — vendetta
essere urlo da lupi, giustizia da uomini. — E instando quella
parte cui doleva la pace a gridare vendetta, replicava: — «Le famiglie
degli uccisi intenteranno processo, e avranno restauro a
norma delle leggi.» Non per questo la turba lasciava presa, e
accennava più specialmente al Cappellini, di cui sono prossime
le case alla Piazza, pruno quasi posto su gli occhi per sospingere
il Popolo agli eccessi. Allora gittava questa parola audace
per riabilitare il Cappellini, e confortare la milizia: «Egli è soldato,
ed adempiendo gli ordini ha fatto il suo dovere.» Ma
questo era troppo, e di fatti la gente incominciò a fremere, onde
riputai convenevole aggiungere: — «Ebbene, se anch'egli è colpevole
i Tribunali provvederanno.»<a class="tag" id="tag87" href="#note87">[87]</a>
</p>

<p>
Prima però che per me si esponga quello che in Livorno operai,
mi giovi rammentare le difficoltà che mi circondavano. Le più gravi
mi vennero dalla parte del Governo. Geloso egli che esercitassi autorità
a pro del Principato Costituzionale, incomincia a bisticciare
intorno alla origine e allo esercizio di cotesta autorità; nè solo rimansi
a bisticciare, ma con isfrontatezza di cui le pagine più
ignobili della storia parlamentaria non somministrano esempio
alla ricisa le cose pattuite negò. Cotesta curiosa Accusa, che volle
ficcare le mani dove non importava, e dove importava non le ha
ficcate, fra le mie carte trovò l'originale della Dichiarazione emessa
nel 19 settembre 1848 da ben quattordici testimoni presenti
alle convenzioni, e poichè essa la stampò a pag. 52 dei suoi
Documenti, anche io la stampo.
</p>

<p>
<span class="pagenum" id="Page_95">[95]</span>
</p>

<p class="center pad1">
<i>Nota di Convenzioni approvate tra il Ministero e la Deputazione
Livornese.</i>
</p>

<p>
«1. — Oblio di tutto a tutti, militari, forestieri e cittadini.
</p>

<p>
«2. — Il Municipio elegga la Commissione la quale governi
nell'assenza delle ordinarie autorità allo scopo di ricondurre
la quiete, e riorganizzare la Civica provvisoria, che rimane
sciolta per Decreto del Principe. — La <i>Civica</i> riorganizzata sarà
sottoposta alla sanzione del Principe.
</p>

<p>
«3. — Sta bene che rientrato l'ordine la Costituzione riprenderà
il suo vigore normale.
</p>

<p>
«Noi sottoscritti Deputati della città di Livorno dichiariamo
come quanto sta scritto di sopra è l'appunto di quello che rimase
stabilito tra noi e il Ministero Toscano la sera del 6 settembre
1848, e si trova registrato in un foglio preso sopra la
tavola del Ministero che porta in margine la intitolazione: <i>R. Segreteria
di Finanze</i>. Il Signor Ministro Marzucchi ne fece copia
di sua mano. La facoltà di eleggere la Commissione Governativa
voleva dal Ministero darsi alla Camera di Commercio di
Livorno, ma dietro le osservazioni del signor Benedetto Errera
venne trasferita nel Municipio, e fummo licenziati con promessa
che avremmo trovato il Dispaccio analogo allo appuntamento
preso alla Stazione della Strada Ferrata; — ove veramente trovammo
un Dispaccio chiuso diretto al Municipio di Livorno.
</p>

<p>
«Questa è la verità, null'altro che la verità.
</p>

<p class="indl">
«<i>Livorno, 19 settembre 1848.</i>
</p>

<p>
«Primicerio Can. Angiolo Del Sere, <i>Sacerdote</i>.
</p>

<p>
«Dott. Raffaello Marubini Varnacci, <i>Presidente della Camera
di Disciplina</i>.
</p>

<p>
«Dott. Guglielmo Pensa, — Dott. G. Gavazzeni, <i>Medici</i>.
</p>

<p>
«Antonio Venzi, — Andrea Sgarallino, <i>Ufficiali della Guardia
Civica</i>.
</p>

<p>
«Benedetto Errera. — Francesco Contessini, <i>Negozianti</i>.
</p>

<p>
«Gaetano Terrieri, — Cesare Castelli, <i>Del Municipio</i>.
</p>

<p>
«Felice Cordiviola, — Luigi Secchi, — Lorenzo Bargellini, — Filippo
Salucci, — F. D. Guerrazzi, <i>Cittadini</i>.»
</p>

<p>
Secondo le leggi, e la pellegrina sapienza del Ministero, non doveva
<span class="pagenum" id="Page_96">[96]</span>
reggere il Municipio mercè la Commissione, ma egli stesso in
suo nome; come se il Municipio, che il Ministero consentiva, fosse
Autorità più costituzionale della Commissione eletta dal Municipio;
come se il Ministero costituzionale potesse di proprio arbitrio,
secondo ch'ei proponeva, conferire potestà governativa
ad una Camera di Commercio; e finalmente, come se quando
ti brucia la casa, sia tempo di tribolare chi ti porta acqua da
spegnere. — Il Ministero, stretto alla Camera dei Senatori, negò
la convenzione sopra trascritta, e non usò rettitudine; e tanto
peggio fece, in quanto che anche l'unico Documento da lui approvato
non gli giovava; imperciocchè sia vero che, rovesciate
le Autorità costituite, il Municipio abbia a provvedere alla comune
salvezza; ma non vero che il Ministero costituzionale, rifiutando i
Magistrati alla città che li chiede, autorizzi, anzi costringa il Municipio
a governare. Il Ministero poteva addurre la legge della necessità,
e questa giustificava il governo tanto del Municipio quanto
della Commissione eletta da lui, o non giustificava nessuno. Inoltre,
il silenzio ostinato mantenuto alle mie domande, nè punto
meglio instruito o consigliato il Municipio; rade anche a questo le
lettere, e sempre imbarazzanti; sicchè riusciva difficile a indovinare
se il riordinamento della città piacesse al Ministero o piuttosto
lo turbasse. Volle la Commissione governativa abolita, e il
Municipio la soppresse.<a class="tag" id="tag88" href="#note88">[88]</a> Il Municipio mi eleggeva Priore, aggiungendomi
<span class="pagenum" id="Page_97">[97]</span>
al Collegio; il Ministero ordinò che mi cassassero, ed io non
<span class="pagenum" id="Page_98">[98]</span>
fui neanche Priore!<a class="tag" id="tag89" href="#note89">[89]</a> E' pare proprio che io sia destinato a non essere
nulla, nè Accademico nè Priore. Allora a scanso di disgusti mossi
istanza al Municipio, che con sua Deliberazione determinasse i limiti
entro i quali avrei dovuto esercitare la mia autorità; ma nè anche
questa fu dal geloso Ministero rispettata.<a class="tag" id="tag90" href="#note90">[90]</a> — L'adunata dei Civici a
<span class="pagenum" id="Page_99">[99]</span>
Pisa, la quale ormai sembrava non avere altro scopo che quello d'irritare
gli animi, non volle omettere. La nuova organizzazione della Civica
contrariò, comecchè instituita provvisoriamente, e da <i>sottoporsi
sempre alla sanzione del Principe</i>.<a class="tag" id="tag91" href="#note91">[91]</a> La strada ferrata tardi ristabilita.<a class="tag" id="tag92" href="#note92">[92]</a>
Gli ufficiali di Polizia, anche subalterni, negati. Con le Dogane
<span class="pagenum" id="Page_100">[100]</span>
ed altre amministrazioni, corrispondenza continua; e s'impennava
perfino se dallo Uffizio della Sanità richiedevamo notizie intorno
alla salute pubblica, per assicurare gli animi dei cittadini. Nel
maggiore uopo nessuna somma stanziata per le spese; dalla Camera
di Commercio ebbi da principio lire settemila, che portai al
Municipio.<a class="tag" id="tag93" href="#note93">[93]</a> Io, che pure attendevo alla polizia della città, non disposi
<i>neppure di un danaro</i>. Commissioni per provvedere all'annona,
ai lavori, alla sicurezza pubblica, alle armi, soppresse. — Che più?
Continue l'angustie e le sofisticherie per la Guardia Municipale,
che pure era stata approvata. Le stesse provvidenze di Polizia
sotto pretesto d'illegalità riprendevansi, e per ismania di biasimare
il Ministro o non curava o dissimulava sapere le leggi.<a class="tag" id="tag94" href="#note94">[94]</a>
Le leggi tacevano; dei Magistrati la più parte lontani; alcuni però,
aborrito cotesto esempio, magnanimamente al posto loro; fra i
<span class="pagenum" id="Page_101">[101]</span>
quali a causa di onore ricordo Francesco Billi presidente del Tribunale
di Prima Istanza. Popolo vivente alla giornata, povero e
instigato a guardare con cupidi occhi la roba altrui. <i>Eccitamenti alla
repubblica</i> dentro e fuori, che le notizie delle rivoluzioni ora di
<span class="pagenum" id="Page_102">[102]</span>
Ungheria, ora di Vienna, ora di altri paesi germanici, una dietro
l'altra si succedevano come colpi di ariete ad atterrare un muro
già crollato. La notizia di occupazione dei Piemontesi aspreggiava
gli animi, dubbiosi più che mai, che le assicurazioni di pace fossero
<span class="pagenum" id="Page_103">[103]</span>
tranelli per coglierli alla sprovvista. Questi, ed altri molti,
furono i travagli che mi circondavano, ai quali ripensando forza è
che confessi, come senza lo aiuto di Dio non sarei potuto uscire
a bene da cotesto inviluppo.
</p>

<p>
Intanto le barricate si disfacevano; ogni traccia di perturbamento
remossa; Commissioni di lavori, di beneficenza, di annona,
di armi, di sicurezza instituivansi; prestanti cittadini, messi da
parte i proprii negozii, notte e giorno alacremente attendevano a
prevenire delitti; preghiere pubbliche bandivansi; feste per distrarre
il Popolo si provocavano, distribuzioni di 30,000 e di 50,000
libbre di pane al giorno sì facevano; i lavori interrotti proseguivansi,
nuovi ordinavansi, si attendeva ad organizzare le Guardie
Civica e Municipale; l'esplosione delle armi, i canti sediziosi, i
giuochi perfino, peste della gioventù, si vietavano; i cittadini
guardavano i cittadini, e (stupendo a dirsi) la delazione fin lì reputata
infame, poichè spontanea adesso, e aperta, e in pro del
bene comune, si faceva come pubblico ufficio; ai sospetti rinascenti
io provvedeva accogliendoli tutti, e profferendomi così di
notte come di giorno pronto a verificarli da me stesso: ora temevano
di polveri e di armi alla bruna sottratte di Porta Murata per
via marina; ora di assalti improvvisi; erano perfidi soffii su fuoco
latente onde tornassero a divampare le fiamme. Di quieto in piccola
compagnia andavo a perlustrare, e sempre tornavamo con la
<span class="pagenum" id="Page_104">[104]</span>
prova, che a fine iniquo abusavano della popolare credulità; liti
domestiche componevamo, e negozii contenziosi e vecchie discordie;
in un mese la città sciolta da ogni freno, o piuttosto da sè stessa
frenata, contò cinque ferimenti e ventun furto, pel valore cumulato
di lire 1112, numero di gran lunga inferiore a quello di ogni
altro mese antecedente; le carceri rimasero parecchi giorni vuote.<a class="tag" id="tag95" href="#note95">[95]</a>
La stampa, finchè io stetti a Livorno, <i>reverente al Principe; in ogni
occasione lodato e raccomandato allo amore del Popolo</i>.<a class="tag" id="tag96" href="#note96">[96]</a> <i>E dello stesso
Presidente Capponi discorso con ossequio</i>.<a class="tag" id="tag97" href="#note97">[97]</a> Città insomma non pure
<span class="pagenum" id="Page_105">[105]</span>
ordinata a riposato vivere civile, ma disposta a ricevere le Autorità
governative, che richiedeva fiduciarie del Governo e di sè. — Lascio
della stampa della Capitale a me avversa: <i>se raggranellata
una masnada di grassatori, avessi a capo di quella rotte le strade,
io penso che non si sarebbe avvisata vituperarmi con obbrobrii sì spessi,
nè sì abbominevoli</i>. La opera mia era compita, nè il provvisorio
poteva prolungarsi senza danno dello Stato, della città e mio;
nel 28 settembre, piegando finalmente alle <i>domande giustissime del
Gonfaloniere</i>, e per <i>soddisfare le premure di alcuni cittadini livornesi</i>,<a class="tag" id="tag98" href="#note98">[98]</a>
il Governo mandava a Livorno il sig. cav. Ferdinando Tartini.
Il Gonfaloniere e i Cittadini aggiunti al Municipio avevano
fatto stampare un Manifesto, per disporre il Popolo a riceverlo
gratamente, quando vennero avvertiti che il Manifesto sarebbe
sfregiato; non essere persona di fiducia del Popolo il cav. Tartini.
La repugnanza del Popolo persuase il Gonfaloniere e il primo
Priore a muovere per Firenze onde trattenere il Governatore eletto;
ma essendo occorsi in lui alla Stazione della strada ferrata di Livorno,
gli esponevano che la sua presenza avrebbe cagionato tumulto.
Mandarono per me, ed io, per verità, confermai lo esposto
dai prelodati signori Gonfaloniere e Priore; ma aggiunsi cosa, che
il sig. cav. Tartini dimenticò forse scrivendo il Rapporto dell'avvenimento,
e fu, che io mi proffersi accompagnarlo, e difenderlo
con la mia stessa persona.<a class="tag" id="tag99" href="#note99">[99]</a> Rinviati il Gonfaloniere e il primo
Priore in città ad assicurarsi meglio dello spirito pubblico, rimasi
col sig. cav. Tartini: dopo lunga ora tornarono il Gonfaloniere e
il Priore, e nuovamente gli dichiararono inevitabile la sommossa,
dov'egli si fosse inoltrato. — Per questo successo le cose si facevano
più torbide che mai; le relazioni officiali con Firenze si dichiaravano
interrotte. — In questa Giuseppe Montanelli tornava
d'Inspruck: appena messo piede nel Parlamento, propose un ordine
del giorno universalmente approvato, col quale si persuadeva al
Governo di sopire i dissidii livornesi, restituendo le Autorità governative
<span class="pagenum" id="Page_106">[106]</span>
al travagliato paese; nel tempo stesso egli mi scriveva
lettera con la quale confortavami a governare Livorno: di questo
facessero istanza il Municipio e la Camera di Commercio; egli
avrebbe appoggiato la domanda.<a class="tag" id="tag100" href="#note100">[100]</a> Il Municipio e la Camera partivano
per Firenze, ma non ottenevano lo intento;<a class="tag" id="tag101" href="#note101">[101]</a> invece il Ministero
proponeva loro Montanelli per Governatore; ed essi accettavanlo.<a class="tag" id="tag102" href="#note102">[102]</a>
Allora egli scrivevami di nuovo adducendo le ragioni per
le quali non aveva potuto ricusare.<a class="tag" id="tag103" href="#note103">[103]</a> Appena io ebbi udito questo,
malgrado che il Municipio e la Camera di Commercio instassero
fervorosamente a rimanermi, non lo aspettai; ma pubblicato un
Manifesto,<a class="tag" id="tag104" href="#note104">[104]</a> col quale invitava i miei concittadini a ricevere con
lieto animo il Governatore inviato dal Ministero Toscano, mi partiva,
ritornando a Firenze, sazio dei passati travagli, senza disegno,
come senza voglia di uscire più mai dai riposi della vita privata.
</p>

<p>
Io partiva, privo perfino del conforto di una parola amica
per la parte del Governo; e sì che avevo corso pericoli presentissimi
di vita, durato fatiche inestimabili, ricondotta alla devozione
della Monarchia Costituzionale una città agitata da violenti passioni
<span class="pagenum" id="Page_107">[107]</span>
e istigazioni perverse, inferocita per fresca strage, commossa
dallo sfracellarsi della massima parte degli Stati di Europa,
flagellata da un lato dalle furie dell'anarchia, dall'altra tratta pei
capelli dai partigiani della repubblica. Non importa; mi bastò allora,
e mi basterà sempre la benevolenza degli amici, e la stima
degli stessi emuli. — Sorga adesso pertanto la religione dei miei
concittadini tutti, così amici come emuli, ed anche nemici, se io
pur ne ho nella dolce terra che mi diè vita, e dica se composi
o sconvolsi la patria mia, e mi salvi dalla disonesta persecuzione
dell'Accusa!
</p>

<p>
Ma che dico io, sorga? Ella sorse, ed in cotesti tempi Municipio,
Collegio dei Curiali e Camera di Commercio grazie amplissime
mi profferivano; e privati cittadini, per farmi scolpire marmorea
immagine in pubblica testimonianza di onore, si collettavano.<a class="tag" id="tag105" href="#note105">[105]</a>
Non sembra ella strana cosa all'Accusa, che i livornesi
uomini per siffatto modo gratificassero colui che ne turbava la
quiete, ne ingiuriava i commerci, di scandali empiva la patria
terra e di sangue? Qual consiglio, o qual coscienza persuade l'Accusa
a desumere le sue infelici imputazioni dalle calunnie di sciagurati
e dalle voci sparse da lingue appassionate e dolose? I cittadini
miei, che convivendo meco, vigilandomi al fianco, le opere
mie di ora in ora contemplavano e soccorrevano, non par egli al
senno e anche al pudore dell'Accusa che dovessero, come testimoni
più degni di fede, preferirsi a tutti altri? — E sì, e sì che
anche l'Accusa, fra i suoi Documenti, raccolse una carta da lei
intitolata: <i>Indirizzo dei Livornesi a Guerrazzi</i>, nella quale si leggono
le seguenti parole:
</p>

<p>
«Signore. È incontrastabile che voi avete diritto alla riconoscenza
<span class="pagenum" id="Page_108">[108]</span>
di tutta Livorno; ed è pure incontrastabile che con la
vostra influenza ne potete dirigere ogni movimento. Compite
dunque l'opera, e fate deporre le armi. Lo Stato nostro è unico,
ed il Popolo armato vuol dire ribellione permanente; ciò non è
naturale che deva durare, perchè il firmamento stesso, se non
fosse ordinato, si disfarebbe. La parte essenziale della popolazione
non rientra di certo fino al compimento di questo voto
universale, ed <i>è un voto di fiducia in voi, che tutti oggi ammiriamo
ed amiamo, pregandovi caldamente ec</i>. — Livorno. — Signor Avv. F.
D. Guerrazzi aggiunto al Municipio di Livorno. — I Livornesi,
che aveste amici sempre, e quei pure che lo sono, e lo saranno
da ora in poi per sempre.»<a class="tag" id="tag106" href="#note106">[106]</a>
</p>

<p>
All'Accusa, e in altri parte l'ho avvertito, bastò il cuore per
convertire questo voto, che forma una delle poche consolazioni
dei miei non degni martirii, in offesa nemica, e disse: Vedete, per
confessione dei vostri stessi concittadini, voi volgevate e rivolgevate
a senno vostro Livorno; dunque tutto quanto successe e' fu
per colpa vostra.... — Siffatti argomenti vincono qualunque pazienza, — il
pensiero sbigottisce. — cascano le braccia....
</p>

<p>
E l'Accusa eziandio riporta la minuta di lettera da me indirizzata
al Municipio, che bene a ragione io qualifico sfogo. Certo,
quando basta la coscienza per insultare con turpe oltraggio un
uomo <i>come doppio di cuore a pravo intento</i>, quando si nega pudore,
probità, gentilezza, tutto infine si nega, e la mano non
trema nel mettere me — a stregua di un vile paltoniere, che
visse, se pure può dirsi visse, 51 anno addietro.... queste dimostrazioni
di animo non solo non si credono, ma si scherniscono. Diversamente
poi giudica la coscienza pubblica, ed a questa volgendomi
domando se, perturbatore io dei moti di Livorno, avrei potuto,
senza fasciarmi la sfrontata faccia di bronzo, scrivere e mandare
le seguenti parole al Magistrato della mia città, compagno, testimone
e aiutatore delle opere mie, per ridurla da tutto sconvolta
per cittadina battaglia, in comportabile assetto!
</p>

<p>
«Signori ed amici onorandissimi,
</p>

<p>
«Voi sapete, che quattro volte chiamato dalla Commissione,
dal Municipio e dalla Camera di Commercio, mi astenni dal venire
<span class="pagenum" id="Page_109">[109]</span>
in Livorno, parendomi che la città nostra contenesse copia
di ottimi cittadini capaci di condurla traverso ogni più duro caso.
Non potei resistere alla ultima, imperciocchè avrei dimostrato
ostinazione somma e poco affetto a chi mi ama.
</p>

<p>
«Pertanto io venni e feci il mio dovere; null'altro più che il
mio dovere. Esaminando lo stato della città, mi parve che la sua
commozione derivasse da un subito esasperamento per ingiuria
che il Popolo reputava aver patita. Mi persuasi di due cose importantissime:
la prima che durava perenne l'amore per il Principe
costituzionale; la seconda che di Comunismo e Socialismo
il Popolo non sapeva nè anche il nome. Ciò posto, e l'evento
dimostrò che non mi ingannai, mi parve facile ridurre Livorno
in quiete, e Dio aiutando, e gli egregi cittadini suoi, vi fu ridotto.
</p>

<p>
«Ma Livorno non ha mestiero soltanto di quiete, ha ben bisogno
di sollecito e vigoroso riordinamento. La prima cosa derivava
da credito e da mutua benevolenza, e presto venne conseguita.
La seconda poi ha da emanare dall'azione governativa
energica, unisona, libera, secondo la gravità dei casi, in tutti i
suoi moti.
</p>

<p>
«Mancava una guardia di Polizia, e fu creata.
</p>

<p>
«Mancavano Magistrati di sicurezza, e furono istituiti.
</p>

<p>
«Mancavano opere pei braccianti, e procurammo che una
Commissione le apparecchiasse.
</p>

<p>
«Mancavano denari al Municipio, e pensammo a una Commissione
che li provvedesse.
</p>

<p>
«Insomma, onde io non vi trattenga in troppo lunghe parole,
fu provveduto a tutto, per quanto un volere fermo a procurare
il pubblico bene può suggerire.
</p>

<p>
«Ma al Governo molte cose increbbero, e bisognò disfarle:
così perdemmo il benefizio delle nuove istituzioni, e delle vecchie
non ci potemmo valere, perchè guasti gli ordini, gli impiegati
assenti, manchevoli i denari.
</p>

<p>
«Se il Governo aveva per iscopo renderci impotenti, egli lo
ha conseguito; se intendeva che noi riordinassimo la città,
non ha adoprato gli argomenti necessarii.
</p>

<p>
«Ora questo stato di cose non può durare, perchè il disordine
diverrebbe malattia cronica, e la mia coscienza non mi
permette autorizzare con la persona un sistema che reputo
rovina dello Stato.
</p>

<p>
<span class="pagenum" id="Page_110">[110]</span>
«Inoltre io comprendo essere inviso al Ministero, e non è
possibile che procedano vigorosamente insieme uomini tra i
quali il sospetto si e insinuato. Io da più parti ho notizia piena,
che il Ministero mi reputa autore dei casi di Livorno: quanto
sia giusta questa supposizione lascio considerarlo a Voi; ma
nonostante egli nutre simile sentimento, e mi parrebbe vergogna
scendere a giustificazioni.
</p>

<p>
«Aggiungete ancora che il mio congedo dalla Camera domani
o domani l'altro spira. A me tarda andare alle Camere e render
conto alla Nazione del mio operato. Vedremo se mi condannerà
o mi approverà.
</p>

<p>
«Io però nè posso nè devo lasciarvi all'improvviso: sarebbe
un tradire la benevolenza vostra, e la fiducia che avete in me
riposta, ma lo faccio per avvertirvi che o V. S. poniate l'occhio
in persona che possa surrogarmi nel posto che adesso occupo, o
avvisiate il Governo che mandi l'Autorità con capacità e attribuzioni
di governare. I tempi si apparecchiano neri, perchè io
temo la minaccia del Cholera, la fame prossima che è qualche
cosa peggio di minaccia, le finanze esauste, il malcontento dello
imprestito coatto, le armi straniere, sieno pure piemontesi,
introdotte in Toscana, e soprattutto temo ogni autorità caduta,
ogni vincolo sciolto, perpetuato il disordine, e il tremendo ribollire
dei bassi fondi della società.
</p>

<p>
«Io vorrei essere falso profeta, ma vi ripeto che dolorose
vicende si accostano. Non che io mi reputi da tanto da riparare
al flagello di Dio; ma richiesto da voi, mi era offerto a fare
quanto è possibile all'uomo pel bene del proprio paese: lascio
la ingiuria, lo insulto e lo avvilimento, — queste cose non mi
toccano; — ma il sospetto in cui sono tenuto mi toglie adito a
imprendere qualunque provvedimento.
</p>

<p>
«Considerate questa lettera come uno sfogo, perchè il mio
cuore trabocca, e in ogni evento, per quel poco che valgo, tenetemi
per amico, fratello, o quale altra cosa più caramente a
Voi congiunta vi piaccia. Addio.»
</p>

<p>
E il Municipio nell'8 ottobre 1848 mi rispondeva:
</p>

<p>
«Comunità di Livorno.
</p>

<p class="indr">
«<i>Dal Palazzo Pubblico, li 8 ottobre 1848</i>.
</p>

<p class="indl">
«Illustrissimo Signore,
</p>

<p>
«La Civica Magistratura di Livorno riconoscente delle molte
<span class="pagenum" id="Page_111">[111]</span>
cose, che V. S. Ill. ha operato <i>isolatamente</i>, ed in unione della
medesima per il riordinamento di questa Città, nella sua seduta
del dì 6 corrente ha deliberato un Voto di ringraziamento,
e mi ha conferito l'onorevole incarico di parteciparglielo, siccome
faccio con il presente foglio, protestando i puri sentimenti
di riconoscenza, non tanto per la detta efficace cooperazione,
quanto per la saggia instituzione della Guardia Municipale, di
cui la Città tutta è alla S. V. Illustrissima intieramente obbligata.
</p>

<p>
«Profitto di questa fortunata occasione per professarle la mia
alta stima e rispetto, dichiarandomi
</p>

<p class="indl">
«Di V. S. Illustr.
</p>

<p class="indr">
<span style="margin-right: 3em">«Dev. Servo</span><br />
«<span class="smcap">Avv. Luigi Fabbri</span> <i>Gonf</i>.»
</p>

<p>
La città universa qualche giorno prima mi compartiva i lieti
onori, che l'Accusa ha saputo tornare in tristi lutti.
</p>

<p>
«Al nostro concittadino F.-D. Guerrazzi, Deputato al Consiglio
Generale Toscano.
</p>

<p class="indl">
«Concittadino!
</p>

<p>
«Vostra mercè Livorno, questa città, che è vivace per giovinezza
di età, lo che è un pregio, non irrequieta, e turbulenta
per effetto di malo costume, ha sostenuto dignitosamente durissime
prove.
</p>

<p>
«Vostra mercè il Popolo illuminato sulla giustizia del chiedere,
ha con inalterabile fermezza tranquillamente aspettato
ciò ch'era giustizia concedergli.
</p>

<p>
«Vostra mercè infine, utili quanto opportune disposizioni
governative hanno mantenuto fra noi come supremi e insperati
vantaggi l'ordine interno, la sicurezza pubblica, la libertà delle
industrie, la prosperità dei commerci.
</p>

<p>
«E tuttociò in un tempo in cui il Governo superiore, passionatamente
reagendo, credeva che anarchici fossimo e ostinatamente
e disordinatamente ribelli. Onde finiva coll'abbandonarci
a noi stessi... Fatalissimo errore!!!
</p>

<p>
«Dopo aver compiuto l'altissimo ufficio, ecco che già tornaste
là dove la vostra voce come rappresentante del Popolo è
organo de' suoi diritti, è oracolo delle sue libertà. Tale modesto
contegno, come vale meglio di ogni altro argomento a uccidere
<span class="pagenum" id="Page_112">[112]</span>
la calunnia o l'invidia, quando percuotervi osassero, svela sempre
meglio la grandezza dell'animo vostro. Voi col fatto approvate
quel detto di Catone, il più grande degli antichi Romani,
quando condolendosi alcuno con esso lui perchè i suoi concittadini
non gli avessero posto una statua nel Campidoglio, rispose:
essere meglio meritare un onore che conseguirlo, <i>meruisse
satis</i>.
</p>

<p>
«Ciò però non toglie a noi Livornesi un debito sacro, ch'è
quello di offrirvi pubblico e solenne attestato di patria riconoscenza.
Accoglietelo, illustre Concittadino, come parola di ringraziamento,
come pegno di confidenza non peritura in noi
per voi, come senso di sincera stima e perenne affezione.
</p>

<p class="indl">
«<i>Livorno, 5 ottobre 1848</i>.
</p>

<p class="indr">
«<span class="smcap">I Vostri Concittadini</span>.»
</p>

<p>
Il Collegio amplissimo dei Negozianti livornesi, poco uso a
lasciarsi andare dietro le immagini false delle cose; per indole
e per costume studioso a ben calcolare i fatti e i detti; quasi
per me vinta la natura, mi mandava splendida testimonianza di
affetto:
</p>

<p class="indl">
«Cittadino Ministro.
</p>

<p>
«A Voi piacque mostrarvi grato insieme agli onorandissimi
Colleghi vostri, verso i Negozianti di questa Piazza, per quanto
essi hanno fatto a pro del Governo, e non fecero se non quello
che era debito di ogni leale cittadino. A loro posta i Negozianti
di Livorno vogliono mostrarsi grati verso di voi, e ben
più a ragione.
</p>

<p>
«Il modo come già sapeste ricomporre l'ordine, e donare la
tranquillità al nostro paese indispensabili pella prosperità del
commercio e delle industrie, l'alacrità vostra istancabile, il
senno col quale scioglieste animoso complicati problemi della
Politica contemporanea, e finalmente il sagrifizio per cui non
risparmiate veglie, patimenti, e disagi a pro nostro, vi hanno
ormai collocato fra gli uomini i più benemeriti della Patria, e
la riconoscenza delle popolazioni, poste sotto il vostro Governo,
è divenuta per tutti un debito sacro. Noi sottoscritti ci affrettiamo
a dimostrarvela intiera, e queste nostre espressioni saranno
in ogni occorrenza confermate dai fatti, perchè convinti
<span class="pagenum" id="Page_113">[113]</span>
che Voi al Ministero formerete e consoliderete la felicità della
Toscana Famiglia.» — (<i>Monitore Toscano</i> del 15 dicembre.)
</p>

<p>
Nè, come per sè stesso poco è vago di parole il Commercio,
così egli si era rimasto a dimostrarmi la sua benevolenza con vuoto
suono di favella, chè mi aveva profferto largamente qualunque
somma pei bisogni della patria avessi riputata necessaria; ed anzi,
miracolo nuovo del secolo avaro, ricusavano ostinati lo interesse
del sei per cento sul danaro, chiamandosi del solo quattro
contentissimi.
</p>

<p class="indl">
«Carissimo Amico
</p>

<p>
«T'includo lettera Zocchi: prendi nota, e raccomandalo. La
lettera sta per giustificazione.
</p>

<p>
«Il Commercio soddisfatto di noi mi fa sapere mediante alcuni
miei amici che se vogliamo 50 o 60 mila lire ce le darà.
</p>

<p>
«Altra buona nuova: i sovventori delle 30 o 40 mila lire,
ricusano il sei e vogliono il quattro. Coraggio dunque e avanti.
Partecipa queste buone notizie alle E. LL.; io le farò mettere
nel Giornale. Fa fare la deliberazione per emettere pagherò, e
mandamene uno di lire 15 mila, sei mesi data, che ti porterò
in giornata il danaro. Attivate lavori; la città sia in festa, e
chi ci vuole male, male si abbia. Addio.
</p>

<p class="indl">
«<i>27 settembre 1848</i>.
</p>

<p class="indr">
«Firmato: <span class="smcap">F. D. Guerrazzi</span>.
</p>

<p>
«P. S. Firma e manda le accluse.
</p>

<p class="indl">
«All'Ill<sup>mo</sup>. sig. Avv. Luigi Fabbri Gonfaloniere di Livorno.»
</p>

<p>
E la Curia Livornese, che sempre mi tornerà nella mente
grata ed onorata memoria, all'antico confratello si compiacque
tributare alcuna parola di lode, che gli tempera di alcun poco il
fiele di cui adesso lo abbevera l'Accusa.
</p>

<p class="indl">
«Cittadino Ministro,
</p>

<p>
«Interpreti dei sentimenti della Curia e della Camera di
Disciplina di Livorno, noi vi rechiamo le congratulazioni loro
per lo inalzamento vostro al Ministero. E l'una e l'altra, orgogliose
di avervi avuto nel proprio seno, hanno sentito con gioia
che il Principe ha reso giustizia ai vostri meriti e li ha ricompensati
con la sua fiducia. In questo avvenimento, esse hanno
<span class="pagenum" id="Page_114">[114]</span>
considerato, non il vantaggio Vostro, non il lustro che proviene
dalla carica, ma sì il vantaggio della Patria, il bisogno che ella
ha di Voi e la gloria che saprete guadagnare in servirla. Epperò,
come di un avvenimento felice, hanno creduto loro debito
di rallegrarsene con Voi, come se ne erano prime rallegrate
seco stesse.
</p>

<p>
«E certe che il mezzo onde più degnamente onorarvi e meglio
incontrare il Vostro gradimento quello è di porgervi nuova
occasione a ben meritare della Patria, esse hanno voluto che
vi fosse fatto manifesto e subordinato e raccomandato un loro
desiderio, sorto al seguito delle nobili parole proferite nella mattina
del dì undici stante dal Regio Procuratore di Livorno, ed
inspirato loro dall'amore ardentissimo che nutrono verso la
terra natale e la scienza.»
</p>

<hr class="tbs" />

<p>
L'Accusa (parmi sentirla) considerate tutte queste carte
esclamerà: «Le sono giunterie di chi ha perfido il cuore per andare
a' versi di chi tiene il timone dello Stato e buscarsi un po'
di croce o una pensione...., o piuttosto schifezze di gente sprofondata
nella sozzura della servitù.... non furono uditi gli schiavi
salutare Claudio, quando andavano a sgozzarsi, per tenerlo un
po' sollevato? — Ed anche, chi sa, che tutti i lodatori non fossero
stati, di presente sieno, e saranno di generazione in generazione
perfidi quanto il lodato!»
</p>

<p>
O dignitosa Accusa, sii, ti scongiuro, cortese a notare, come
la ode e i danari i concittadini miei mi profferissero assai più
mentre io stava lontano dal Ministero e dalle sue speranze, che
dopo; nè l'abiezione è naturale peccato nella città che mi diè
viti.
</p>

<p>
Motivi dello studio da me posto nello evitare il Montanelli
erano due; il primo, per un tal quale risentimento che nutriva
contro di lui, essendomisi scoperto anch'egli contrario nei casi del
trascorso gennaio, sopportando che stampassero gravi cose a mio
carico nel suo Giornale <i>La Italia</i>; il secondo, perchè ognuno portasse
il merito delle opere sue, e quando mai egli fosse riuscito a
male, non si dicesse, che per libidine del medesimo officio io lo
avessi attraversato.
</p>

<p>
Venne il Governatore Montanelli, e il primo atto del suo
maestrato fu proclamare solennemente la Costituente italiana. Lo
<span class="pagenum" id="Page_115">[115]</span>
incolpa l'Accusa avere tradito il mandato così operando. Io non
devo assumere la difesa del signor Montanelli: pure, per un senso
di convenienza e di giustizia, forza è che dichiari parermi questa
imputazione assurda. Montanelli giungeva in Livorno il giorno 7
ottobre, e il giorno 8 manifestava al Pubblico il suo disegno; ora
non è verosimile che col primo suo atto, poche ore dopo la sua
elezione, volesse così apertamente contrariare il Ministero che lo
aveva creato. Inoltre il Ministero <i>non lo disapprovò mai ora nè poi</i>;
ancora egli rimase, come prima, amico del Capponi, e il Capponi
di lui, e <i>queste siffatte paionmi gherminelle da guastare ogni più salda
amicizia</i>. Finalmente nella seduta del Consiglio Generale del 31
gennaio 1849,<a class="tag" id="tag107" href="#note107">[107]</a> egli con risentite parole si esprimeva così: «Fu
detto che io proclamando la Costituente a Livorno tradiva il
mandato che mi era stato affidato dal Ministero. Quando le accuse
cadono su persona privata io le disprezzo...; ma quando
cadono su persona pubblica è dovere smentirle. Ora, Signori,
io dirò, che prima di andare a Livorno manifestai qual era il
mio programma. Il capo del Ministero, <i>il venerabile Gino Capponi
può rendere testimonianza di questa mia schiettezza</i>. Io gli diceva
come credessi la Costituente solo rimedio alla divisione degli
animi, bandiera sola di nazionalità. Io diceva, che <i>se fossi andato
a Livorno ove mi richiamava l'acclamazione del Popolo, non
avrei potuto non manifestare questo mio programma</i>; ed il Presidente
del Consiglio al quale faceva queste dichiarazioni, mi rispondeva:
<i>andassi, facessi quello che la coscienza m'inspirava. Qui sono
persone che possono testimoniarlo</i>. Così rispondo a queste indegne
accuse che mi pesano sul cuore.»
</p>

<p>
A sostenere queste cose in modo siffatto, in occasione tanto
solenne, quando non fossero vere, si vorrebbe avere faccia di granito
nero; nè la impudentissima audacia gli avrebbe bastato, avvegnachè
alle sue parole si trovassero presenti tre Ministri, i signori
Mazzei, Samminiatelli e Marzucchi, i quali lo avrebbero certamente
(se bugiardo) smentito; e supposto ancora ch'eglino avessero
per peritanza su quel subito taciuto, soccorreva la stampa
liberissima per protestare contro la calunnia.
</p>

<p>
Adesso poi protestare contro allo esule sarebbe non pur facile,
ma meritorio; e nonostante si tacciono....
</p>

<p>
<span class="pagenum" id="Page_116">[116]</span>
Finalmente l'Accusa, a pagina 899 dei Documenti, riporta
questa risposta di Giuseppe Montanelli al signor Massari. «È <i>menzogna</i>
che io, nominato Governatore a Livorno, ritorcessi il mandato
contro chi me lo aveva dato. La mia condotta fu conforme
alle spiegazioni avute col Ministero e col Granduca. Quando avrò
fatto conoscere i precedenti di quella nomina, si vedrà la delicatezza
estrema con la quale procedei prima di accettare quel difficile
incarico, di cui previdi e dimostrai tutte le conseguenze che ne sarebbero
derivate.» Ma io che conosco a prova come le Accuse tutte
in generale, e la mia in particolare, troppo meglio del popolo ebreo
meritino il titolo di dura cervice, neanche a ciò mi rimango, e per
chiarire l'Accusa che bisogna andare adagio ai ma' passi, le dirò, che
io possiedo nelle mie mani, e gliela porrò negli atti del processo,
proprio la minuta del Proclama del signor Montanelli ai Livornesi,
letto ai signori Capponi, Giorgini e Samminiatelli prima ch'ei partisse
per Livorno, emendato, a dettatura di uno di loro, nella
frase: «Le condizioni che proponeste alla vostra riconciliazione
col Potere;» cui con evidente convenienza surrogò quest'altra: «i
desiderii che esponeste al Potere.» Donde, per conseguenza inesorata,
deriva che tutte le altre espressioni di quel Programma,
su le quali l'Accusa perfidia con malevola sofisticheria, come
quello che furono lasciate stare, o non contengano tutta la nicotina
che immagina, o, se venefiche sono, ne abbia a chiedere
conto principalmente a coloro ai quali incombeva l'alto ufficio di
sopprimerle, e non le soppressero. — Però io metto l'alternativa,
così per guisa di discorso, che so troppo bene essere parole innocentissime
coteste, e so eziandio, che, ora che io gliel'ho detto,
l'Accusa anch'essa quasi le reputa tali.
</p>

<p>
A me rincresce supporre che il Ministero <i>scegliesse piuttosto
dannarsi col Montanelli che salvarsi con me</i>:<a class="tag" id="tag108" href="#note108">[108]</a> almeno per quanto concerne
Gino Capponi, che un giorno fu amico! Io credo che questo
personaggio, speculatore arguto delle vicende politiche, e per genio
studioso non solo delle passate storie, ma eziandio di quanto accade
alla giornata, avesse considerato, come dal corso impetuoso
che precipitava la più parte di Europa alle forme repubblicane,
<span class="pagenum" id="Page_117">[117]</span>
lo Stato nostro, per le sue condizioni altra volta discorse, sarebbesi
trovato stravolto nel turbinío prodigioso a modo di una foglia secca;
e però la Costituente montanelliana accettasse, come quella che
gli dava comodo a soffermarsi sul pendío, e stare a vedere dove
le mondiali sorti piegassero, onde preservare il paese da moti ciechi
e irreparabili. Queste speculazioni poi o non sa fare l'Accusa,
e dimostra la incapacità sua a giudicare dei negozii politici; o sapendole
fare non le ha fatte, e dimostra la stemperatezza con la
quale procede a immaginare colpe là dove i tempi grossi persuadevano
provvedimenti straordinarii.
</p>

<p>
Comunque sia, io mi chiamo estraneo al bando della Costituente.
Il Ministero Capponi si dimetteva, e doveva costituzionalmente
dimettersi, perchè la sua Legge intorno alle adunanze politiche
gli era stata <i>mutata affatto dalla Commissione</i>. Altre cause
concorsero senza dubbio, come suole avvenire in qualsivoglia altra
rassegna ministeriale, ma la causa parlamentaria fu quella. In Inghilterra,
a modo di esempio, è regola di Parlamento, che il Ministero
non si dimetta mai dall'ufficio apparentemente per motivi
di politica esterna, e non pertanto questi motivi determinano spesso
la sua renunzia. Allora si promuove qualche incidente di politica
interna, e da quello si ricava argomento per rassegnare i portafogli.
Questa pratica, c'insegnano i pubblicisti, è dovuta all'orgoglio
inglese, che non consente confessare che le faccende altrui
possano avere virtù di sconcertare le proprie. Narra l'Accusa,
ed è vero, che in varie città della Toscana (essa rammenta
Livorno, Arezzo e Lucca) avvennero manifestazioni, affinchè
S. A., Montanelli e me chiamasse al Ministero. S. A. però, secondo
che ne corse fama, commetteva lo incarico di comporre il
Ministero al barone Bettino Ricasoli, il quale dopo varii tentativi
rassegnò al Principe il mandato. Però ella è cosa sopra modo notabile,
e dall'Accusa punto avvertita, come i Toscani prendessero
a commuoversi fieramente allora soltanto che corse pubblica la
fama avere S. A. incumbensato il Barone Bettino Ricasoli a comporre
un Ministero. Ora predicava la gente, e voglio credere a
torto, il Barone zelasse caldissimo per le parti di Carlo Alberto;
nel quale concetto veniva per avventura confermata dal <i>piemonteggiare</i>,
che pareva allora soverchio, del giornale <i>La Patria</i>, mantenuto
a sue spese; e dalla presenza di 3, o 4000 (che io non
bene ricordo il numero) soldati sardi in Toscana. Nel falso immaginare,
<span class="pagenum" id="Page_118">[118]</span>
il Popolo temeva che il Principe non desse dentro in qualche
tranello, e il suo commuoversi non mirò già a comporgli un
Ministero, sibbene a salvarlo da quello che reputava rovina.
Di questo l'Accusa, se avesse voluto, poteva raccogliere copia di
prove: a me non è lecito farlo: solo mi basti dimostrare che in
Livorno il Popolo si acquietò, quando seppe non anche composto
il Ministero: «Atteso una lettera che assicura non essere ancora
composto il <i>nuovo Ministero</i>, e in seguito di un discorso analogo
del Governatore, il Popolo ha riaperto le porte, e se ne andò
nell'aspettativa che i suoi voti sieno adempiti.»<a class="tag" id="tag109" href="#note109">[109]</a>
</p>

<p>
Fallito il disegno del Ministero Ricasoli, si chiamava il Governatore
di Livorno a Firenze. Il signor Montanelli, giunto alla Capitale, nè
venne a cercarmi, nè si concertò meco, ed invano si sforzerebbe
provarlo l'Accusa, e non lo tenta nemmeno. Una Deputazione
della Guardia Civica si presentò al Principe per supplicarlo a incaricare
il signor Montanelli per la formazione del Ministero. Grande
fu la mia maraviglia quando leggeva il Dispaccio telegrafico del 22
ottobre 1848, del signor Montanelli, annunziatore della mia partecipazione
al Ministero; e maggiore quando egli <i>improvviso, per
la prima volta dopo il suo ritorno da Inspruck</i>, circondato da numerosa
e onorevole comitiva, mi si presentava davanti per confermarmelo
a voce.
</p>

<p>
Qui importa notare come l'Accusa ritenga con molta persistenza
una cosa, quasi tornasse a sommo disdoro del signor Montanelli
e mio, ed è: che quantunque <i>egli assicurasse una Deputazione
di cittadini di tenermi lontano dal Potere</i>, — malgrado lo <i>scherno</i>
prodigatomi con i suoi detti e nei <i>suoi scritti</i>, e il consigliato arresto
per <i>delitti a lui noti</i>, egli mi proponesse al Principe per Ministro.
</p>

<p>
Lascio per ora della pretesa promessa di tenermi lontano dal
Potere perchè a me ignota; dirò delle parole profferite dal signor
Montanelli appena mi vide, e furono queste: «Confessare essere stato
indotto in errore per le altrui calunnie sul conto mio; chiedermene
scusa alla presenza di quei rispettabili cittadini; <i>non egli avere dettato
gli articoli a me ingiuriosi</i>, pure meritare rimprovero per
non averli reietti dal suo Giornale;<a class="tag" id="tag110" href="#note110">[110]</a> dovermi una splendida riparazione;
<span class="pagenum" id="Page_119">[119]</span>
averlo sentito nell'anima, e intendere farmela adesso con
lo invitarmi ad essergli compagno nel Ministero.» Così mi favellava
persona da me lungamente riverita ed amata; tornava dalla guerra
italiana dove aveva sparso il suo sangue; era soffrente per la ricevuta
ferita; una mano teneva fasciata al collo; sporgeva la sana in traccia
della mia per pegno di pace.... Mi era parso fin qui che l'oblio
delle ingiurie fosse insegnamento di Cristo; adesso al precetto
di religione si aggiungeva carità di Patria.... io lo abbracciai con
tenerezza, e lo baciai. Ora poi imparo dall'Accusa, che in questo
modo procedendo Montanelli ed io, commettevamo infamie. — Anche
questa mi toccava a sentire in Paese cristiano!
</p>

<p>
Le politiche emulazioni forte commovendo gli spiriti, avviene
che questi nello ardore del contrasto sovente trascorrano fin
dove non vorrebbero andare, e fu veduto una volta gli odii di
parte perpetuarsi feroci. I Partiti, pur troppo, non serbano modo
nelle accuse perchè contendono per avere ad ogni costo ragione,
e questo so e provo. La parola scocca come saetta dalle labbra
adoperate a modo di arco, e lo stesso furore agita tutte le guerre,
sieno di armi, di scritti o di discorso; nè finchè bolle la zuffa, alla
ragione delle offese si abbada; anzi più piacciono quanto meglio
mortali, come quelle che affidano di sollecita vittoria. Nella Inghilterra,
paese nella pratica della libertà antichissimo, i convizii
parlamentari giungono a tale, che nessuno, per quanto si senta
tremare ii cuore in corpo, può sopportare, ed io ne lessi di quelli
avventati da O'Connell contro lord Brougham, che mi cacciavano
i brividi addosso. Ora anche mettendo la religione a parte, che
raccomanda il perdono della ingiuria, come debito principalissimo
del Cristiano, la prudenza umana persuadeva, che là dove i motivi
della ingiuria moltiplicavansi, quivi si apparecchiasse eziandio
copia proporzionata di placamenti. Però in Inghilterra, quando
due Deputati accesi d'ira si avvicendano ingiurie che a gentiluomo
non è dato dissimulare, officiosi amici interponendosi operano
in guisa, che comunque suoni la sconcia favella, purchè dichiarino,
che non intesero denigrare la buona estimazione scambievole,
ciò si ritiene per soddisfazione sufficiente ed onorata. Ora il
<span class="pagenum" id="Page_120">[120]</span>
sig. Montanelli mi profferiva scuse non già di avere scritto, ma di
avere patito che altri stampasse nella Italia gli articoli che mi
avevano offeso, e me ne domandava perdono. Doveva rifiutarglielo
io? Pare che l'Accusa creda che abbia ad essere <i>qualche grave
scandalo</i> conoscere il proprio torto, confessarlo ingenuo, con parole
oneste raumiliare l'animo inacerbito, e dall'odio, che pesa
così grave al cuore dell'uomo, ritornare benigni a quella pace
per cui
</p>

<div class="poem">
<p class="i2">. . . . . . . quaggiù si gode,</p>
<p>E la strada del ciel si trova aperta.</p>
</div>

<p>
Intanto il Montanelli protesta: <i>essere menzogna, che nel gennaio
del 1848 contribuisse al mio arresto, ed afferma averne dissuaso
il Ridolfi, predicendogli che da uno arresto fatto senza elementi di
vera colpabilità ne sarebbe avvenuto quello che realmente avvenne</i>.<a class="tag" id="tag111" href="#note111">[111]</a>
So che Monsignore Buoninsegni assicura, il signor Montanelli
avere parlato ben diverse parole in cotesta occasione; ma
vorrà, in grazia, Monsignore Buoninsegni essermi cortese di
non sapermi mal grado se io credo più che a lui al signor Montanelli
quantunque Monsignore non sia? Rispetto poi al signor Massari
ed alla sua trista opinione, io mi permetterò domandargli se
si rammenta quando egli, e per sè e mandato dal sig. Gioberti,
venne a invitarmi a casa per conferire col Filosofo italiano?<a class="tag" id="tag112" href="#note112">[112]</a> E se
ricorda quando il Ministro Gioberti con lettera pressantissima m'invitava
a consiglio diplomatico a Torino? Certo io non ebbi la fortuna
di trovarmi d'accordo col suo Maestro; conosco l'attaccamento
ch'egli ha per lui, e di questo lo lodo; so ancora come il signor
Massari sia amico di coloro che non sono amici miei; ma tutto
questo ed altro ancora, non mi pare che gli dia abilità a dire che
<span class="pagenum" id="Page_121">[121]</span>
il sig. Montanelli fece molto per la rovina d'Italia, quando mi
scelse collega nel Ministero: io vorrei provargli per filo e per segno
tutto il contrario: ma il sig. Massari, che imploro non meno
cortese di Monsignor Buoninsegni, persuadendosi che il carcere ov'io
giaccio, appena vivo, non è il luogo più acconcio per sostenere
simile controversia, senta vergogna di avere provocato chi non
gli può rispondere, senta vergogna di avere vergato sconsigliatamente
carte che meritarono essere raccolte dall'Accusa a danno
nostro; — nè peggiore pena, potendo, io vorrei dargli di questa.
</p>

<p>
Ma in quanto alla offerta del Montanelli per formar secolui parte
del Ministero, mi schermiva adducendo di varia sorta ragioni, imperciocchè
tanto più mi sembrasse dovermi ostinare nel rifiuto, in
quanto che riputava il suo disegno esorbitante. Però egli e gli altri
mi stavano attorno con preghiere, e con parole che stringono più
veementi delle preghiere, intendo dire il dubbio della sincerità
della riconciliazione, se a ricusargli il mio consenso persistessi:
tuttavolta nemmeno per queste fervorose istanze accettai; mi riservai
dare risposta dopo avere conferito col Principe, che mi fu
detto aspettarmi.<a class="tag" id="tag113" href="#note113">[113]</a>
</p>

<p>
Infatti S. A. mi aspettava. Di questo colloquio basti adesso
riferire, che innanzi tutto supplicai il Principe a dichiararmi s'egli
intendeva eleggermi Ministro di sua piena ed assoluta volontà;
alla quale richiesta sotto la sua fede mi assicurava <i>eleggermi di sua
piena e liberissima volontà alla carica di Ministro</i>. In altra occasione,
pregandolo io ad essermi più largo della sua fiducia, il Principe
in suono di mite rimprovero: «E non le detti prova di fiducia,
rispose, quando l'assunsi all'alto grado che occupa?» E penso
non ingannarmi affermando, che S. A. mi dicesse eziandio il marchese
Gino Capponi essere stato mio promotore presso di lui, e
Lord Giorgio Hamilton avere proposto con istanza, che a me la
presidenza del Consiglio affidasse, la quale cosa mi venne confermata
più tardi dallo stesso onorevole Lord.
</p>

<p>
Ora come può sostenersi, non dico criminalmente ma onestamente,
che io <i>pervenissi al Potere con mezzi riprovevoli</i>, e più ancora
che il Principe mi eleggesse <i>sforzato</i> dal timore della guerra civile?
L'Accusa dunque intende smentire la parola del Granduca?
<span class="pagenum" id="Page_122">[122]</span>
Chi di noi due è il temerario? Io, che su la fede data dal Principe
mi appoggio, o l'Accusa che questa fede disprezza? — E poniamo
pur vere le manifestazioni a mio favore di Livorno, di Arezzo e
di Lucca; forse non accade sovente nei liberi paesi acclamare o
disapprovare il Ministero, e tale chiedere che sia innalzato, e tale
altro dimesso? Intanto si prova come le dimostrazioni livornesi,
che per certo dovevano apprendersi come le più stringenti, fossero
esposte al Principe dentro i limiti costituzionali di semplici
espressioni di desiderio;<a class="tag" id="tag114" href="#note114">[114]</a> quelle poi di Lucca e di Arezzo tanto
avevano virtù di muovere gli animi a Firenze, quanto la nebbia
dell'anno passato: e stando all'Accusa, la Deputazione fiorentina
non pure non instò per avermi Ministro, all'opposto pose quasi
per patto al Montanelli, che da me più che da viperino sangue
aborrisse. Dunque come io arrivassi con mezzi riprovevoli al Potere,
se l'Accusa non ce lo spiega, riuscirà davvero malagevole
intendere; — finalmente il Principe, anzichè patire violenza,
<span class="pagenum" id="Page_123">[123]</span>
avrebbe potuto e saputo allontanarsi<a class="tag" id="tag115" href="#note115">[115]</a>.... Ma io mi vergogno andare
in cerca di argomenti là dove la fede del Principe mi assicura.
Anche una volta lo intenda l'Accusa, dalle labbra reali
uscì la parola, che mi diceva eletto con grato e libero volere;
questa parola rispetti. E se l'Accusa non mi fosse proceduta così
acerbamente nemica, forse poteva conoscere, che se io alla fine
<span class="pagenum" id="Page_124">[124]</span>
accettai, e' fu per salvare chi incauto troppo si avventurava a perigliose
fortune! — Altra parte importantissima del mio colloquio
con S. A. riferirò più tardi.
</p>

<p>
Avendo acconsentito a formare parte del Ministero Montanelli,
considerando la ragione dei tempi e gli umori dei Popoli, conobbi
come noi fossimo eletti quasi argine estremo allo irrompente precipitare
della Europa verso la Repubblica. Disposto a combattere
pel Principato Costituzionale <i>come quello che sapevo essere unico desiderio
della massima parte del Popolo toscano</i>, m'ingegnai formare
un Ministero capace a sostenere la tempesta, raccogliendo gli uomini
meglio cospicui del Partito Costituzionale. A questo scopo con buoni
argomenti, che menerebbe troppo in lungo esporre, persuasi il
Sig. Montanelli <i>a offrire la presidenza del Consiglio al marchese Gino
Capponi</i>; nè la pratica si rimase sterile consiglio, chè egli andò
a farne ufficio presso il Marchese; se non che riuscite vane le premure,
Montanelli tornava riportando a me, e a parecchi onorevoli
cittadini, che con non mediocre ansietà attendevamo: «con
grato animo <i>avere accolto il Sig. Capponi</i> questa dimostrazione
di stima per lui; doversi però astenere dallo accettare per cagione
di salute; promettere ad ogni modo il suo appoggio al
nuovo Ministero;» e questa promessa veramente mantenne.
</p>

<p>
Del marchese Ridolfi per essere assente, e per altri rispetti, non
era a parlare. Il barone Ricasoli aveva poco anzi fallito nella composizione
di un Ministero, nè ci procedeva favorevole; con tristo
presagio mi convenne deporre il pensiero di guadagnarci persona la
quale rappresentasse a un punto la nobiltà fiorentina e la parte più
conservatrice della Camera. Tentammo il Professore Eliseo Regny
per la Finanza, ma anch'egli allegando la incerta salute ricusava.
D'Ayala, onoratissimo personaggio e di virtù antica, era ed è illustre
in Italia per fama di dottrina, e per moderati consigli. Franchini,
gentiluomo di buone lettere, zelante della patria, probo, e
mite. Mazzoni, piuttosto rigido osservatore della onestà che ordinariamente
onesto. Adami, dal braccio traboccante dell'Accusa fu
misurato, e rinvenuto giusto di misura! E credo che cotesto egregio
uomo, anche in questo momento,
</p>

<div class="poem">
<p>Uscito fuor del <i>pelago</i> alla riva</p>
<p>Si volga <i>all'acqua perigliosa</i>, e guati.</p>
</div>

<p>
Egli, compiacendo ai miei desiderii, sagrificava alla patria non poco,
<span class="pagenum" id="Page_125">[125]</span>
lasciando i negozii floridissimi della sua Banca, reputata meritamente
sostegno del Commercio livornese. Ed ecco come fu composto il Ministero
contro il quale la dignitosa Accusa e schietta avventa il torchio
di cera gialla acceso in fuoco di maladizione gridando: <i>anathema sit</i>!<a class="tag" id="tag116" href="#note116">[116]</a>
Pertanto io penso potere con sicurezza concludere, che legittimamente
ascesi al Potere al pari di ogni altro Ministro venuto al
mondo con la grazia di Dio, essendovi stato chiamato in virtù
dello esercizio liberissimo della prerogativa reale.<a class="tag" id="tag117" href="#note117">[117]</a>
</p>
</div>

<div class="chapter">
<p>
<span class="pagenum" id="Page_126">[126]</span>
</p>

<h2 id="cap10">
X.<br />
<span class="smaller">Costituente.</span>
</h2>

<p>
Parliamo della Costituente. Innanzi tutto fa di mestieri sapere
come nella prima conferenza che ebbi con S. A. io le domandassi
quali dovevano essere le condizioni del Ministero. Il Granduca rispondeva
interrogando: «E non gliele ha esposte il sig. Montanelli?» — «Sì
certo, replicai, me le ha esposte; ma io desidero udirle confermare
dalla bocca dell'A. V.» Allora il Granduca stesso, con le sue
labbra, mi dichiarò, programma del nuovo Ministero sarebbe stata
la Costituente del sig. Montanelli, — e questo mi disse senza ambagi,
assoluto, non parlando punto di condizioni, o di riserve. — Rimasi
percosso; e mi ricordo avere soggiunto: «Altezza, io
soprattutto mi studio essere onesto.» E il Granduca: «Ed io
pure sono tale.» — «Non vi ha dubbio, ripresi, e quindi non devo
astenermi dal cerziorarla che l'A. V. può correre eventualmente
il risico di perdere la corona con la Costituente del sig. Montanelli;
ora mi permetta, Altezza, che io le domandi se ella ha bene
pensato a queste accidentalità.» — «Io ci ho pensato, replicò S. A.,
e quantunque io fossi parato anche a questo per benefizio del mio
Popolo, pure, a parlare schietto, non lo temo, perchè la mia famiglia
ha bene meritato della Toscana, ed io penso, ai meriti paterni
avere aggiunto qualche cosa di mio; laonde <i>il Popolo consultato non
vorrà scambiarmi per un altro, e credo che voterà pel Principato Costituzionale
e per me</i>.» — «Lo credo ancora io, ripresi; ma era mio
dovere avvertirla;» e ammirando la fiducia del Principe, e volendo
come per me si poteva corrispondervi in quel punto stesso,
continuai: «Non era da aspettarsi meno dal suo cuore; ma se (e
qui con l'atto della mano accompagnai le parole), <i>ma se per mutate
vicende V. A. avesse a pentirsi della consentita Costituente, ora
per allora la prego a volermelo confidare, chè io le prometto industriarmi
<span class="pagenum" id="Page_127">[127]</span>
in maniera, che spero V. A. potrà dimettere il nuovo Ministero
piuttosto con aumento che con iscapito della sua reputazione.</i>»
</p>

<p>
Qui l'Accusa, secondo il suo stile, aggruppa insieme varie
circostanze a me estranee, per lo intento (secondo la egregia espressione
del Guizot) d'immergermi dentro una atmosfera di preordinazione
criminosa.
</p>

<p>
Parla primieramente d'invio ordinato da Giuseppe Montanelli
di Giovanni La Cecilia a Roma, <i>dopo la partenza del Pontefice da cotesta
città</i>, allo scopo di procurare che il dominio temporale cessasse,
una Costituente si bandisse, <i>Leopoldo Secondo a presidente
si eleggesse</i>, la unione di Toscana con gli Stati Romani si operasse,
senza fare per <i>allora</i> quistione di <i>dinastia</i> o di <i>repubblica</i>. Inoltre,
l'Accusa espone, come, proclamata la Costituente a Roma, il Montanelli
scrivendo al Ministro Bargagli la combattesse, come quella
che imponeva limite ai poteri dei Deputati, e rispettava <i>la personalità
e le condizioni organiche dei singoli Stati italiani</i>.
</p>

<p>
Intorno a questo particolare rispondo, che di rado il signore
Montanelli mi partecipava gli atti del suo Ministero, ed io immaginando
che li concertasse col Principe, taceva; ond'ebbi a maravigliarmi
non poco certo giorno, che S. A. mi domandava, che cosa
vi fosse di nuovo. Alla quale domanda risposi: «Chi meglio informato
di V. A., che avrà ricevuto in giornata le partecipazioni del
Ministro degli Esteri?» Ed egli a me: «Io non so nulla; mi si fanno
mancare le necessarie notizie.» Mi permisi rispettosamente osservargli,
che di me non poteva lamentarsi, perchè non mancavo di
giorno in giorno tenerlo informato di tutto, <i>anzi pure di ora in ora
così di giorno come di notte</i>, quando ce n'era il bisogno; in quanto
agli altri Ministri avrei provveduto; ed infatti tornato allo Uffizio,
mi dolsi col sig. Montanelli, che tanta poca diligenza ponesse a
compire non pure un riguardo verso persona tanto autorevole, ma
un dovere costituzionale verso il Capo dello Stato. Queste lettere,
questi trattati a cui accenna l'Accusa, io non conosco; non mi furono
esibiti; ignoro qual carattere rivestano; non sono chiamato a
rispondere di loro.
</p>

<p>
Con questa riserva esaminandoli, osservo che egli spediva lo
Incaricato segreto quando <i>già il Papa si era allontanato</i>, e quando
le cose romane versavano manifestamente alla Repubblica, onde
impedire che questa fiamma in paese confinante si accendesse e
su noi si avventasse, procurare che aderisse a Governo ordinato,
<span class="pagenum" id="Page_128">[128]</span>
promuovere, in qualunque vicenda (e tutte erano temibili o sperabili
allora), gl'interessi del Principe nostro colà; frattanto nè di
principato, nè di repubblica si favellasse. Se io non isbaglio, mi
sembra che il Montanelli in questo modo operando, mettesse in
pratica lo ammaestramento del sommo Politico, che nelle improvvise
e non riparabili fortune, il meglio è, potendo, aspettare: <i>da
cosa nasce cosa, e tempo la governa</i>. Ed anche acconsentendo che
il Montanelli si affaticasse in prevenzione a volgere a pro del suo
paese lo esito probabile di cotesti tramutamenti, io non so come e
in che lo si voglia incolpare.
</p>

<p>
Nel volume dei Documenti, a pag. 543, trovo lettera particolare
del sig. Montanelli al conte Bargagli Ministro Toscano a
Roma: «<i>Se Roma convoca immediatamente la Costituente, e vota
la Presidenza di Leopoldo, noi avremo ottenuto un doppio effetto:
1º Fusione dei due Stati dell'Italia Centrale. 2º Centro italiano,
al quale il Piemonte e certo anche Napoli dovranno concorrere.</i>»
(28 novembre 1848.) — Più sotto, a pag. 544: «Colla Costituente
sarebbe tutto rimediato (ogni padre ama i suoi figliuoli).... <i>I Repubblicani
non farebbero colpi di mano. Gli Albertiani sarebbero
temperati nelle loro ambizioni dinastiche ecc.</i>» (Senza data.) — «<i>Tocca
agli Stati a decidere se convenga meglio Deputati con mandato senza
limiti o con limiti.</i>» (pag. 545). — «<i>Sebbene, qual è stata proclamata,
la Costituente romana non sia d'accordo con quella proposta in Toscana,
pur non ostante è sentita la necessità di astenerci da tutto ciò che
può essere causa di discordia, e l'adesione Toscana, alla Costituente
non mancherà.</i>» (Senza data.) — «Sterbini...... assentì molto volentieri,
che la Costituente fosse proclamata a Roma sotto la <i>Presidenza
di Leopoldo Secondo</i>.» (Rapporto di La Cecilia del 30 novembre
1848, pag. 547.) — Di qui scendono le conseguenze: 1º Che
Montanelli trattava comporre uno Stato della Italia Centrale, che
servisse nelle prevedibili eventualità di equilibrio fra Napoli e
Torino. 2º Che si adoperava a prevenire la <i>Repubblica</i>. 3º Che
s'ingegnava di comporlo a benefizio di Leopoldo II. Io comprendo
ottimamente che al Governo Pontificio questo possa e
debba riuscire amarissimo; ma in che, e come possa essere argomento
di crimenlese di faccia alla Toscana, io non veggo. E
neppure mi persuado in che guisa questi trattati offendano la pietà
cristiana del signor Montanelli. — Carlo V imperatore teneva imprigionato
il papa Clemente VII in Castel S. Angiolo, e faceva nei
<span class="pagenum" id="Page_129">[129]</span>
suoi Stati esporre il SS. per lui; di più, egli fu persecutore acerrimo
della Riforma Luterana, e morì santamente da frate nel
convento di S. Giusto. Nè tacciarono il Bossuet di empietà per
avere composto nel 1682 gli articoli della Libertà della Chiesa gallicana
sotto Luigi XIV; nè empio chiamarono Napoleone quando
elesse suo figlio Re di Roma. Chi conosce le conferenze dei trattati
di Vienna, sa come i sovrani più religiosi e cattolici stessero
per tôrre al Pontefice lo Stato, il quale gli fu salvo mercè la destrezza
del cardinale Consalvi, e l'appoggio della Inghilterra, ma
non sì che in qualche parte non gli venisse tarpato.
</p>

<p>
La premura del sig. Montanelli per impedire la limitazione del
mandato dei Deputati alla Costituente, sia intorno alle cose, sia
intorno alle persone, era conseguenza del suo Programma accettato
dalla Corona come condizione del Ministero; ma non si opponeva
che gli altri Stati conferissero mandato limitato; nè ricusava
aderire alla Costituente comunque fosse. Qui non vi è delitto; o se
vi fosse, sarebbe delitto da essere accusato dalla Camera dei Deputati,
giudicato dai Senatori; ma nè Deputati accuserebbero, nè
Senatori giudicherebbero, però che essi alla unanimità votassero
la Legge della Costituente. Strano suona poi lo addebito al Montanelli
di avere difeso energicamente il suo progetto, avvegnadio pei
Ministri Costituzionali questo è dovere, come quello delle Camere,
se non piace, disapprovarlo con le orazioni, rigettarlo co' voti, e
costringere il Ministero a ritirarsi; nè gioverebbe punto la violenza
(comodo arnese in mano dell'Accusa, la quale per iscusare i fatti
altrui, lo ha sempre in pronto; per iscusare i miei, o non lo crede,
o lo pretende provato <i>luminosamente</i>), dacchè vedremo in breve
i Deputati stessi attestare averla votata spontanei, e i Senatori poi
non venissero neppure disturbati dagli schiamazzi delle tribune.
</p>

<p>
Secondariamente, l'Accusa s'ingegna cercare un nesso relativo
fra le dimostrazioni del Circolo e la presentazione della Legge
della Costituente; ma insinuazioni siffatte cadono, quante volte tu
consideri, che la Costituente formando la sostanza del Programma
ministeriale, il Montanelli, senza mestiero pretesti e senza sollecitazioni,
doveva proporla, difenderla, vincere, o ritirarsi.<a class="tag" id="tag118" href="#note118">[118]</a>
</p>

<p>
<span class="pagenum" id="Page_130">[130]</span>
Aggruppare intorno al Ministero le intemperanze, e di straforo
perfino <i>le stragi</i>, condirle di benevole insinuazioni d'<i>inerzia</i>, o di
<i>complicità</i>, e allacciarle con i suoi atti, come se tutto cotesto turpe,
stolto, e insidioso mosaico fosse fattura ministeriale, non è ufficio
da Giudici. L'Accusa intemperantissima, penetrando con le sue
supposizioni fin dentro le secrete stanze dei Consigli del Principe,
mi costringe a rivelare le consulte. Se davanti le Camere fossi
stato interpellato intorno a siffatte materie, io, seguitando le tradizioni
costituzionali, mi sarei schermito da rispondere senza previa
facoltà della Corona: ma qui si tratta di Accusa, qui si tratta di
Accusatore che mi muove incontro co' ferri arroventati; egli è pel
diritto chiamato <i>moderamen inculpatæ tutelæ</i>, che mi devo difendere;
ed io potrei consentire tacendo alla offesa della persona, ma
a quella della fama non mai.<a class="tag" id="tag119" href="#note119">[119]</a>
</p>

<p>
Da parecchi giorni il signor Montanelli aveva presentato il
Decreto della Costituente alla firma del Principe, e questi andava
differendo a restituirglielo. La trattativa di questo negozio, come
di cosa a lui spettante, aveva assunto sopra di sè il sig. Presidente;
solo ci dichiarava la sua dimissione sicura, là dove il Principe
non gli avesse firmato il progetto. Certo giorno, il Presidente
si recò per questo motivo al regio palazzo, ma anche allora egli
ebbe a partirsi sconclusionato, chè il Principe lo rimandò ordinandogli
gl'inviasse il Ministro dello Interno; io pure per negozii del
mio ufficio ero andato a Pitti, e il Principe si restrinse immediatamente
meco a consulta. — Ecco le considerazioni, che sottoposi
al giudizio della Corona: «Piemonte è in guerra con Austria; nè
deve supporsi che lo armistizio si converta in pace, perchè a
romperlo lo persuaderanno il dolore della sconfitta, il cruciare della
vendetta, l'antica cupidità dello acquisto, tanto più intensa adesso
in quanto per un momento appagata, il desiderio di gloria, la irresistibile
violenza delle cose; e questa forza avrebbe strascinato
anche noi, quantunque, discorrendo strettamente degl'interessi
della Toscana, questi ci consigliassero a posare; poco il nostro
<span class="pagenum" id="Page_131">[131]</span>
soccorso a vincere, e troppo per provocare lo sdegno del nemico;
pericolosa forse la vittoria piemontese, esiziale certamente la perdita.
Due essere naturali vicende della impresa contro Austria,
vincere o perdere. Vincendo Piemonte, venivamo ad acquistare per
confinante uno Stato di 10 milioni di uomini all'incirca, orgoglioso
per vittoria, e intento sempre a dilatarsi; noi piccoli, deboli e senza
frontiere difendibili dalla parte del Piemonte. Ora non era da supporsi,
che Piemonte, in mezzo alla petulanza compagna ordinaria della
buona fortuna, si mostrasse più temperato verso di noi di quello che
fosse prima di vincere. Invero, avemmo a provare dalla parte di
cotesto Regno una lotta difficile, per cagione dei confini; voleva tôrci
l'Avenza, la quale perduta, era forza le tenesse dietro Carrara; e se
ottenemmo che i Lavenzini tutti votassero per Toscana, ciò devesi
agli sforzi supremi da me stesso operati: nè qui si rimase; chè continuava
a bisticciarci per Panicale, Mulazzo, Calice e Parana, come
altrove sarà con più lungo ragionamento dimostrato. Il Governo
Sardo, mentre da un lato esigeva ogni maniera di sagrifizii da noi
per impresa dove raccoglieva principalissimo vantaggio vincendo,
perchè riuniva sotto di sè Lombardia, Venezia, Modena e Parma, e
correva minore pericolo perdendo, perchè la Francia non avrebbe sofferto
mai la invasione austriaca in provincia confinante; dall'altro si
mostrava per modo tenace, che io, scrivendo lettere confidenziali
al Ministro Gioberti, ebbi ad usare le seguenti espressioni: «Con
quale coraggio potremo noi <i>consigliare la Corona a persistere nel
proponimento di correre le vostre fortune</i>, se voi vi mostrate sì
fervidi a contenderci frammenti di terra più che ad altro somiglievoli
a pezzi di pan secco co' quali si fa la zuppa ai cani?»
Si scusavano con lo incolpare di coteste improntitudini lo zelo
importuno dei Sarzanesi. Certo <i>di che cosa sia capace lo zelo
importuno, conosco ancora io, ed ho provato, e provo</i>; ma però non
cessarono punto i lamentati maneggi. Vinta pertanto dal Piemonte
la guerra, ponendo ancora che lo acquisto della Toscana
non lo tentasse, noi dovevamo aspettarci ad essere ridotti in istato
di assoluta subiezione. Infatti la Toscana, se lasciata durare, diventava
provincia piemontese: ogni posta ci avrebbe portato ordini
da eseguire: la Corona Toscana avrebbe dovuto scadere alla
ignobile parte di vassalla tremante della Corona Sarda, e stenderle
supplichevole la mano quotidianamente, — anzi di ora in
ora, — anzi di minuto in minuto, per limosinare il misero vanto
<span class="pagenum" id="Page_132">[132]</span>
di parer padrona, — ludibrio a un punto, e agonia di Sovranità! A
questo evento, che cosa avrebbe opposto uno Stato di un milione e
mezzo, contro Stato di dieci milioni? Armi non avevamo o poche,
e in guerra nazionale non si sarebbe voluto nè potuto adoperarle.
La protezione delle Potenze estere forse? Ma di che cosa sappiano
queste estere protezioni conosce il mondo; il cavallo, che cercò l'uomo
per combattere il cervo, è favola antica di applicazione sempre moderna;
nè la durata della Toscana avrebbe formato mai quistione di
equilibrio europeo. Arrogi a questo, che le trasformazioni minacciate
dai tempi portentosi non avrebbero permesso alle Potenze di badare
tanto pel sottile, se in condizioni tranquille noi le avevamo vedute
accomodarsi con la paziente dottrina dei fatti compiti. Bisognava pertanto
cercare un freno da imporgli, e questo freno a me pareva vedere
nella Costituente italiana; la quale, a senso mio, avrebbe dovuto consistere
in un Congresso di Stati Italiani, dove si determinassero i
diritti, gli obblighi e le guarentigie del patto federativo, non meno
che le riforme, per quanto era possibile uguali, da estendersi alla
universa Italia. Annullate le condizioni e le sicurezze dei Trattati
del 1815, era pur forza crearne nuove. La necessità di riordinare
uno equilibrio italiano tanto più stringeva, in quanto diventava
maggiore il disequilibrio dello Stato convicino. In qual parte trovare
un freno immediato ed efficace di opinione a un punto e di forza,
se la Costituente italiana non lo somministrava?
</p>

<p>
«Nè il Piemonte dissentiva punto da aderirvi: a condurre le
trattative veniva mandato da Torino, negoziatore straordinario, il
Deputato Ferdinando Rosellini, uomo di mente sveglia e di arguti
consigli. Sola obiezione mossa da lui era il mandato che egli pretendeva
limitato non solo ai Commissarii piemontesi, ma bene
anche ai toscani; questa limitazione poi consisteva in due cose:
1º nel tenere per accetto il Regno della Italia Superiore composto
di Piemonte, Lombardia, Venezia, Modena e Parma, e casa di
Savoia sovrana; 2º nel conservare Pontefice, Granduca, Re di Napoli
in Italia. Per questo modo il limite del mandato, in quanto
concerneva Carlo Alberto, riguardava due scopi, il reame e il regnante;
rispetto agli altri Principi accennava alle persone soltanto;
per gli Stati poi non dissentiva che potessero eventualmente stringersi
od allargarsi. Breve, non voleva mettere in compromesso
quanto si augurava conquistare, anzi prima della conquista esigeva
la ratifica degli altri Stati Italiani. Il sig. Montanelli, fermo nel
<span class="pagenum" id="Page_133">[133]</span>
suo sistema, procedeva onninamente contrario; mandato illimitato
pretendeva, e per tutti i Deputati e per tutto, così per le cose come
per le persone. Conciliando io, nella impossibilità di far cedere
il sig. Montanelli sul punto del mandato illimitato, lo richiamava
a considerare quanto esorbitante fosse la pretensione d'imporre
per parte sua le norme del mandato agli altri Principi italiani;
come questi non avrebbero mai consentito la Costituente, se vi
avessero ravvisato minaccia o pericolo; e per siffatto modo chiudere
egli la porta alla possibilità di vedere attuata quella Costituente,
che pure era stata bandita da lui; correrci anzi tutto il
dovere di essere coerenti al programma, il quale aveva promesso
che la Costituente non sarebbe stata causa di lite, ma sì all'opposto
di concordia fra gli Stati Italiani: gli bastasse il mandato illimitato
pei nostri Commissarii; questo egli avere promesso; questo
solo avere potuto promettere, però che gli altri non dipendessero
da lui: il suo onore essere salvo, e doversene stare pienamente
tranquillo. Dall'altra parte richiamavo il Negoziatore sardo
ad avvertire che, com'egli trovava strano che Montanelli presumesse
dettare le condizioni del mandato ai Commissarii piemontesi,
così al Montanelli dovesse sembrare nuovo ch'egli ai
nostri le assegnasse; il sig. Montanelli persistere a credere il suo
onore impegnato in questa promessione, nè rinvenire modo di recederne,
se non dimettendosi dal suo Ministero, avvenimento che il
Negoziatore stesso non pareva desiderare; ora le cose del mondo,
quando e' non si possono fare come si vorrebbe, si hanno a fare
come le si possono; ed io mi sarei ingegnato a piegare il Montanelli
a questo, che mantenendo il mandato libero ai Commissarii toscani
si contentasse che agli altri fosse conferito limitato. Inoltre, io mi
legava per fede a dare istruzione ai Commissarii nostri, che al
partito della maggiorità senza obietto alcuno immediatamente aderissero.
Così, aggiungeva io, si concilia ogni differenza; il sig. Montanelli
mantiene la promessa, e i Commissarii riuniti esibendo prima
di tutto i mandati, circoscrivono i limiti e pongono le basi sopra le
quali hanno ad aggirarsi le trattative. Un'altra considerazione mi
muoveva a consigliare così, ed era, che quantunque andassi persuaso,
che il mandato illimitato non fosse mai per nuocere all'A. S.,
ma piuttosto giovarle, pure questa mia persuasione studiava assicurare
con quelle guarentigie che mi era dato conseguire maggiori.
</p>

<p>
«Lo Inviato sardo parve penetrarsi di queste mie considerazioni,
<span class="pagenum" id="Page_134">[134]</span>
e dichiarò scriverne al suo Governo. Io ho motivo di credere
che ci saremmo trovati d'accordo, sebbene rimanesse a spianare
la difficoltà relativa al Regno della Italia Superiore, la quale avevo
lasciato sospesa onde sembrasse che in qualche punto cedessimo,
ma disposto a consentirlo per due ragioni, una migliore dell'altra;
la prima, perchè al contatto di due Potenze principali era
necessario per la indipendenza d'Italia porre uno Stato forte; la
seconda, perchè quando Carlo Alberto se lo fosse acquistato, chi
sarebbe stato quegli che glielo avrebbe potuto contrastare? Certamente
non noi.
</p>

<p>
«Considerando la seconda ipotesi della vittoria austriaca, la
quale si è verificata, nemmeno mi pareva inutile nel futuro interesse
del Trono Costituzionale toscano il merito di avere proclamato
primo la Costituente italiana. Se la vita umana è breve, brevissima
è la ministeriale; quindi non parrà cosa strana nè forte che
i Ministri, secondo le facoltà dello ingegno loro, si addentrino nei
tempi che verranno, e su gli eventi probabili discorrano.
</p>

<p>
«Vincendo Austria, era a credersi che i Trattati del 1815 sarebbono
stati mantenuti in Italia, se pure se ne contentava. Ma pensando
così diceva: le durerà eterna la buona fortuna? Dopo la vittoria
rimarranno spente le cagioni della guerra in Italia? Non credo;
anzi sorgeranno maggiori: mutabilissime sempre le vicende umane;
le battaglie sono un giuoco di zara dove invece di dadi gittiamo
anime umane, e il chiodo alla ruota della Fortuna nè uomo nè Popolo
hanno posto fin qui. A noi, che vedemmo il tremendo tramutare
delle sorti da Napoleone in poi, e non siamo vecchi, nessuno venga
a sostenere immortale la opera degli uomini. Propone l'uomo, Dio
dispone. — Pongasi Austria trionfante delle angustie nelle quali
adesso si trova, e delle guerre italica ed ungherese; poserà forse
tranquilla? È da dubitarsi. I Magiari parteggiarono in prima per
lo Impero a danno dei Popoli slavi; se ne divisero quando alla superbia
loro volle imporsi un freno; allora, côlto il destro, gli
Slavi sostennero lo Impero vacillante, per odio della preponderanza
magiara, e per amore di libertà: gli uni e gli altri a vicenda presero
la bandiera dello Impero per ingagliardirsi agli scambievoli
danni. Gli Slavi vittoriosi, estimandosi salvatori, non diventeranno
più importuni e più difficili a contentarsi dei vinti? L'aiuto russo
non riuscirà più tardi molesto, però che la memoria del male presto
passi e il fastidio della subiezione duri? Concesso ancora che
<span class="pagenum" id="Page_135">[135]</span>
per la parte dei Russi non si operi cosa che valga a fomentare negli
Slavi sentimenti di origine, di religione e di lingua comune,<a class="tag" id="tag120" href="#note120">[120]</a>
per cui desiderino un giorno collegarsi in una sola famiglia, non
è da credersi che questi sentimenti si svilupperanno spontanei?
Gli stessi Stati ereditarii non sono travagliati da umori <i>socialisti</i>
troppo più pericolosi dei <i>repubblicani</i>? Questo contagio non si
estende nella intera Germania? Non dura e si prolunga, tela penelopea
della alemanna politica, l'assettamento della Germania?
Cesserà l'antagonismo fra Austria e Prussia? Il bisogno di tenere
in piedi eserciti enormi per guardare Ungheria, Italia, Boemia,
Germania, non sopravviverà alla vittoria, seme nuovo di guerra?
Le sue finanze non sono disastrate, i Popoli non si esauriscono
anch'essi? E posto ancora che la buona fortuna e il senno dei Ministri
austriaci vincano prodigiosamente queste ed altre difficoltà,
forse tutte le cose nostre non hanno la morte? Non si spengono i
reami come gl'individui? È questa una verità, che nè anche la superbia
potrebbe smentire:
</p>

<div class="poem">
<p>Cadono le città, cadono i regni....</p>
</div>

<p>
Per le quali considerazioni mi parve consiglio buono mettere il
nostro Stato in vantaggiosa condizione per qualsivoglia eventualità. — Se
mai vorrà il destino che Austria debba un giorno abbandonare
la Italia, allora avrebbe potuto valere alla Toscana
riprodurre la Costituente italica, per nuovi eventi celata sotto il
moggio, onde tornare più tardi a splendere sul candelabro.
</p>

<p>
«Per quello poi che riguardava il tempo attuale, la Costituente
ci salvava dallo impeto repubblicano, come ho scritto di sopra discorrendo
dei motivi probabili che persuasero il Presidente Capponi
a consentirne il bando al signor Montanelli.» —
</p>

<p>
Il Principe, ascoltate le mie riflessioni attentissimamente, si
degnò favellare queste parole: «In quanto dice vi è del vero, ma
Lord Hamilton sente in modo contrario.» — «Lord Hamilton, risposi,
è uomo peritissimo nelle faccende politiche; mi permette
<span class="pagenum" id="Page_136">[136]</span>
l'A. V. che io lo consulti su questo proposito?» — «Ella può
farlo, il Principe soggiunse; anzi lo può fare immediatamente,
perchè è qui in Palazzo.» — «Altezza, dove?» — «In salotto giallo.» — «Mi
concede l'A. V. che io vada?» — «Sì, volentieri.» Nel luogo
indicato, rinvenni Sir Carlo Hamilton, fratello dell'onorevole signore
Ministro che adesso deploriamo defunto, col quale tenni lungo e
grave colloquio, di cui conclusione fu cadere insieme intorno alla
convenienza di presentare il progetto di Legge della Costituente
alle Camere nel modo indicato da me. Tornai nelle stanze di S. A.,
e le detti ragguaglio dell'esito della conferenza; parve maravigliarsene,
e desiderò udirlo confermare dal prelodato Sir Carlo; la
quale cosa fece, lasciando me solo nella sua stanza: dopo lunga
ora tornò, e firmando il progetto, a me lo consegnava piuttosto
premuroso, che repugnante, affinchè il Ministero lo sostenesse alle
Camere.
</p>

<p>
Io mi sarei vergognato adoperare parole capaci a diminuire
nel Principe il libero esercizio della regia prerogativa; nè la dignità
di S. A. lo avrebbe sofferto; e lascio poi considerare se di questa
maniera argomenti avrebbero sortito effetto con un Ministro di tale
Potenza quale Inghilterra si è. Chi vorrà, con alquanto meno disprezzo
di quello che l'Accusa sapientissima si faccia, avvertire il
modo col quale io sostenni la discussione della Costituente, penserà
che le ragioni, trovate plausibili dalla Corona e da Sir Carlo
Hamilton, non dovessero presentare poi tutte quelle stupidezze
che l'Accusa si compiace immaginare. Se questo fosse caso di
dannazione, bisognerebbe dire che mi sarei dannato in ottima
compagnia!
</p>

<p>
E se non ho perduto il bene dello intelletto, il Documento
donde l'Accusa ricava indizio di violenza usata alla Corona, la
esclude del tutto. Questo Documento è il Dispaccio telegrafico del
22 gennaio 1849 al Governatore di Livorno: «Dopo molte ore di
<i>combattimento</i>, avemmo il Decreto Regio per la Costituente italiana.»
Qui, innanzi tratto, è chiaro come la parola <i>combattimento</i>
fosse scambiata con l'altra più acconcia di <i>dibattimento</i>; ma via, lasciamo
combattimento, chè la contesa di raziocinii si risolverà in
dibattimento pur sempre. Ora io dico, che chi la violenza sostituisce
alla ragione non ha mestieri di formule prolisse; il ragionare
che giova? Porgete il collo alla dura necessità. La impressione
del meto è cosa breve per colui che l'adopera e per quello che la
<span class="pagenum" id="Page_137">[137]</span>
subisce: non si discute mica la paura; e il dibattimento di molte ore
non può referirsi alle conseguenze di un subito moto dell'animo,
sibbene alle avvisate e lente operazioni del pensiero. — La quale
intelligenza anche più si manifesta leggendo il rimanente Dispaccio:
«<i>bisognerebbe mostrarci grati al Principe</i> con una grandissima
dimostrazione.» Se avessi usata forza alla volontà di S. A.,
queste parole sarebbero a un punto vituperevole scherno per lui,
immane atrocità per me..... Se non che all'Accusa costa tanto poco
pensare atrocità, che scarso frutto questi argomenti ponno fare
con lei!
</p>

<p>
L'Accusa, che andò a rifrustare mostruosi motivi d'insinuazioni
pessime, perchè non considerò il voto unanime della Camera
dei Deputati? Perchè non pose mente alle parole pronunziate dal
Deputato signor Socci, nell'adunanza del Consiglio Generale del
25 gennaio 1849? «Questa immensa fiducia gliel'ha dimostrata
anche la Camera, quando <i>alla unanimità</i> approvava la Legge
sulla Costituente italiana, <i>e credo che tutti la votassero di gran
cuore</i>.»<a class="tag" id="tag121" href="#note121">[121]</a>
</p>

<p>
Ma all'Accusa non basta la testimonianza del Socci, che nell'ardua
sua virtù ella forse come cagnotto del Potere disprezza;
onde, la mano sempre sul petto,
</p>

<div class="poem">
<p>Da quella parte ove il cuore ha la gente,</p>
</div>

<p>
e gli occhi al cielo, l'Accusa attesta andare nei precordii della sua
coscienza convinta, che <i>soffocata quasi la discussione della Camera,
in virtù del tumulto delle tribune, riuscisse al Montanelli di ottenere il
mandato illimitato</i><a class="tag" id="tag122" href="#note122">[122]</a> — Deh! abbassa, o coscienziosa Accusa, cotesta
<span class="pagenum" id="Page_138">[138]</span>
mano, e quegli occhi, e prendi il <i>Monitore</i>, e leggi ciò che arringando
dichiarava Ridolfo Castinelli, uomo per fermezza di carattere,
ai tempi che corrono, piuttosto singolare che raro; e bada,
Accusa, ch'egli è quel desso che i libertini più accesi pretendevano
escluso dalla deputazione pisana: e avverso al Ministero reputavasi,
e certo egli professava dottrine conservatrici, e sopra i
banchi dell'Opposizione sedeva; — e avverti ancora (dacchè tutte
le Accuse sogliano talvolta disgradare nella memoria Magliabechi,
e tal altra, quando lor torna, superare in ismemoraggine Messala),
che il sig. Castinelli queste parole profferiva il 25 gennaio 1849,
discutendo la Legge su i <i>Buoni del Tesoro</i>, e però spontaneo così
e liberissimo, che neanche l'argomento del discorso, o lo impeto
della improvvisa orazione gli facesse violenza.
</p>

<p>
«.... E ciò prova che è veramente insussistente l'accusa,
pure pronunciata in questa Assemblea, che il Ministero abbia
a combattere una Opposizione sistematica. — Il voto unanime
che il Consiglio Generale dei Deputati diede alla Legge di convocazione
della Costituente Italiana, non prova luminosamente
ciò che ho affermato? — <i>Se alcuni onorevoli nostri Colleghi amarono
sentire dalla bocca stessa dei Ministri, quanto era spontaneo
il desiderio del Principe che lo portava a sottoscrivere l'atto d'inaugurazione
per il Popolo Toscano alla vita rappresentativa italiana,
non resultava dalla discussione e dallo sviluppamento degl'intimi
moventi dei Ministri, se fosse bello e rifulgente il serto col quale tutti
concordi incoronammo questo grande Atto</i>?»
</p>

<p>
Forse, chi sa, potrebbe darsi che alcun poco dolesse all'Accusa
di trovarsi perpetuamente in tutto quanto ella afferma smentita;
ma considerando dall'altro canto, che il renunziare a questa
parte della truce novella sconcerebbe l'architettura della fabbrica,
delibererà nella sua coscienza dovere persistere a ritenere
e dare ad intendere violentata la Camera dei Deputati nel voto
della Legge intorno alla Costituente. — Rispetto a ciò, confesso
non sapere che cosa rispondere; ed auguro all'Accusa su le piume
della coscienza un sonno d'oro. Che se non le talenta la Camera dei
Deputati, almeno tenga in pregio il Senato, corpo creato dal Principe
e conservatore per eccellenza. Tenga in pregio lo scrutinio
<i>segreto</i>, dove ognuno poteva deporre nell'urna, senza sospetto, il
voto riprovatore. Tenga in pregio le parole dello illustre senatore
Bufalini: «Non avrei altre considerazioni a soggiungere in questo
<span class="pagenum" id="Page_139">[139]</span>
proposito, sopra il quale <i>non mi pare sia occorsa divergenza di opinione</i>.
Dirò solo che, come il Senato fu sempre penetrato della
grande importanza di riacquistare la nazionale Indipendenza, e
fu sempre sollecito altresì, per quanto era in lui, di provvedere
a tutto ciò che potesse meglio conferire allo acquisto di quella;
<i>così se dall'adozione della proposta Legge avesse egli potuto temere
nocumento per lo acquisto della Indipendenza nazionale, certo che il
Senato avrebbe avuto il coraggio, inspirato dal dovere, di palesare
francamente non essere ancora venuta la opportunità di approvare
una Legge, che invece di partorire i benefici frutti che si desiderano,
avrebbe anzi attirato sopra la Italia le calamità che più si vogliono
fuggire. Così non temendo il Senato questi mali, si conduceva più facilmente
a servire al principio che lo aveva condotto alla unanime
persuasione di dovere adottare la Legge proposta</i>; e quando la Commissione
esprimeva al Senato questo pensiero, esprimeva appunto
il pensiero che <i>unanimemente le Sezioni avevano accolto</i>.»
</p>

<p>
Ma il voto unanime non giova, il voto segreto neppure, molto
meno la mancanza di qualsivoglia obietto nel seno delle Sezioni;
non giova il silenzio delle tribune assistenti alla discussione del
Senato, non giova la solenne dichiarazione, che i Senatori avrebbero
avuto il coraggio di rigettare la Legge dove l'avessero reputata
dannosa: l'Accusa li pretende ad ogni modo costretti a votarla
sotto la impressione del terrore; e se essi lo impugnano, l'Accusa
predicherà, che non sanno quello che dicono, e che ella lo
sa per loro, e meglio di loro, ed anche contro a loro, perchè così
le fa comodo di sapere; e badino a stare cheti, che nel Senato
han favellato assai. O Accusa!.... Accusa!.... Accusa!....
</p>

<p>
L'Accusa, non ci ha rimedio, è ferocissimamente incaponita
a pretendere violati i Senatori, come a volere me non tocco, negli
atti <i>co' quali, e nei quali venne a consumarsi la perduellione</i>.
</p>

<p>
Io per volere del Principe dettai il Programma ministeriale
e il Discorso della Corona. In questi Documenti, afferrato il concetto
avventuroso della Costituente, badai a renderlo benefico con le dichiarazioni
solenni: «La Costituente ha da essere pegno di amicizia,
non offesa ai Popoli amici, molto meno impedimento a
conseguire la suprema delle necessità nostre, la Indipendenza
Italiana. Quindi preparandola noi, non vogliamo togliere che
venga convocata in città più inclita della nostra, comecchè nobilissima
ella sia; e neppure vogliamo proseguirla in guisa, che
<span class="pagenum" id="Page_140">[140]</span>
non riesca per poca autorità del nostro Stato, o <i>turbi le relazioni
fraterne co' Popoli vicini</i>.» — (§ 12 del Programma ministeriale.)
</p>

<p>
Prima gettai il principio che la Costituente avesse ad essere
motivo di unione con gli altri Stati; la quale cosa importava che
non si dovesse turbare la Italia con proposte importune di mutamenti
politici: quindi, per ovviare ad acerbe censure, posi la suprema
necessità della concordia per la guerra della Indipendenza:
più tardi, persuasi che le quistioni governative si aggiornassero: infine,
che la Costituente avesse a presentare due stadii; il primo di
difesa, il secondo di forme; nè si muovesse parola intorno al secondo
finchè non fosse conseguito il grande scopo della Indipendenza
italiana; e, quantunque non senza molta difficoltà, indussi il Presidente
del Consiglio ad abbracciare questo partito, conforme apparisce
dalla Circolare ai Rappresentanti del Governo toscano presso
i Governi italiani del dì 8 novembre 1848.<a class="tag" id="tag123" href="#note123">[123]</a>
</p>

<p>
L'Accusa, che si mostra così curiosa a ricercare sui Giornali
cose che valgano a danneggiarmi, o perchè non lesse le acerbe polemiche
dirette principalmente contro me, rimproverando la falsata
indole della Costituente, la fede pessima di attenuarla, e ridurla
in fumo?<a class="tag" id="tag124" href="#note124">[124]</a> In quanto a me, suonavano coteste accuse ingiuste, imperciocchè
<span class="pagenum" id="Page_141">[141]</span>
io avessi bene aderito alla Costituente, ma a patto che
non fruttasse seme di discordia fra gli Stati Italiani.
</p>

<p>
<span class="pagenum" id="Page_142">[142]</span>
Intanto si ritenga che mercè gli sforzi miei, cui aderì la maggioranza
del Consiglio ministeriale, la Costituente doveva presentare
due stadii: 1º la guerra; 2º gli ordinamenti interni aggiornati
dopo lo acquisto della Indipendenza. — Domando in grazia di bene
avvertire questo fatto a cagione della importanza delle conseguenze
che ne scaturiscono.
</p>

<p>
Rimaneva a discorrere del <i>tempo</i>, del <i>luogo</i>, delle condizioni
del mandato.
</p>

<p>
Tutto questo rimase indeterminato, e non senza consiglio. La
stampa chiedeva il luogo fosse <i>Roma</i>, il tempo il <i>5 febbraio</i>, giorno
della convocazione della Costituente romana, il mandato <i>illimitato</i>;
dei due stadii non si voleva sentire parlare, — perchè, nei concetti
del Partito repubblicano, senza ordinamenti nuovi non si poteva
acquistare la forza necessaria per combattere la guerra della
Indipendenza.
</p>

<p>
Riguardo al <i>luogo</i>, io m'ingegnavo non impegnarmi per iscegliere
il più conveniente, e di Roma (se non vado errato) sempre
si astenne favellare il Ministero. Procurai rimanesse incerto il <i>tempo</i>,
per evitare la coincidenza del <i>5 febbraio</i> richiesta dalle pretensioni
popolari; e a questo preciso scopo nella seduta del 22 gennaio 1849
mi sforzai a fare discutere la Legge sul Bilancio del 1849 prima
della Costituente, richiamando l'attenzione della Camera sopra
la prima Legge, e confortandola a deliberare con pacato consiglio.
Ecco le mie parole: «Crede il Ministro dello Interno fare atto di
coraggio, quando profferisce parole che sieno argomento a temperare
la bella, ma soverchia, voglia del Popolo. Sta al Popolo
concepire le nobili passioni, ma sta al Ministero il grave carico
di attuarle e renderle possibili. Ora dunque desidererei che l'ordine
presentatovi dal meritissimo Presidente fosse mantenuto, imperciocchè
non solamente è vero, nella guerra, quello che diceva
<span class="pagenum" id="Page_143">[143]</span>
il Maresciallo Montecuccoli, cioè, che ci vogliono: danari, danari,
danari, — ma anche in ogni altro ramo di pubblica amministrazione.
Ora pregovi considerare che forse la Costituente aumenterà
i bisogni della guerra; quindi io vorrei che innanzi tutto si
discutesse quella Legge che somministrasse i mezzi pei quali
questa Costituente non riuscisse parola morta. Concludo perchè
piaccia alla Camera tenere fermo l'ordine del giorno proposto
dal nostro Presidente.» — (Seduta del Consiglio Generale del 22
gennaio 1849.)
</p>

<p>
Io pertanto proponevo che l'ordine del giorno si estendesse
non pure alla <i>lettura</i>, ma ancora alla <i>discussione</i> della Legge sul
Bilancio; la Camera non comprese la mia proposta, nè il motivo
che la dettava.
</p>

<p>
Alla inchiesta che fosse discussa immediatamente la Legge
intorno alla Costituente io opponeva: «Riguardo alla proposizione,
che domani deve essere discussa la Legge intorno alla Costituente
italiana, a me, come Deputato, siffatta coartazione non
piace, e l'Assemblea non la deve per niente subire. La Legge
della Costituente è d'importanza così grave e solenne, così ella
può mettere il paese in condizione perigliosissima, ch'è bene
che tutti i Deputati ci portino quella maggiore considerazione
che si desidera e che la importanza della cosa vuole.» — (Seduta
medesima.)
</p>

<p>
L'Assemblea, malgrado la dilazione da me insinuata e la
causa grave per motivarla, <i>non attese gli avvertimenti del Ministero,
anzi li contrariò, e volle nel giorno successivo discutere e votare la Legge
nello insieme e nei suoi articoli</i>.<a class="tag" id="tag125" href="#note125">[125]</a> Nè si dica che la Camera patisse
<span class="pagenum" id="Page_144">[144]</span>
violenza; imperciocchè io stesso, e lo ricordano tutti, io stesso la
confortai ad usare animosamente dei suoi diritti, e infastidito a
un punto dello schiamazzare delle tribune e della pazienza del
Presidente, uscii in queste avventate parole: «Poichè, per le regole
parlamentarie, a me non è lecito in questo recinto favellare
al Popolo, prego il signor Presidente indirizzargli una parola
formulata così: «<i>Dichiaro traditore della Patria chiunque con
intempestiva e indegna perturbazione fa sì che in questo momento la
discussione non proceda solenne e liberissima</i>.» — (Detta Seduta.)
Veda dunque l'Accusa, che per me si fece anche troppo per mantenere
la libertà e la dignità della Camera; ragione le porsi e modo
di aggiornare a tempo ben lungo la Costituente, dacchè la discussione
del Bilancio suole occupare parecchie Sedute. L'Accusa dirà:
e' sono parole; — ma coteste parole corrispondono a' fatti, e si persuada
che non era piccolo cimento profferirle allora.... oh! riesce
molto più facile dissimularle adesso.
</p>

<p>
Ancora: per evitare il domandato invio dei Deputati alla Costituente
romana il giorno 5 febbraio, dava spazio lo adempimento
dello articolo 6 della Legge. Poco mancò che anche questo benefizio
andasse perduto, per la proposta di un Deputato diretta a invitare
il Ministero «a presentare il Regolamento per l'elezioni <i>entro
tre giorni</i> da quello in cui la presente Legge avrà ricevuto la
finale sanzione.» — (Detta Seduta.)
</p>

<p>
Un'altra considerazione. La petizione del Circolo intendeva
che la Costituente italiana <i>subito, a tutti i fini</i>, sia ordinamento interno,
sia apparecchio di guerra, si stabilisse a <i>Roma</i>, allegando la
promessa del Ministero, che l'avrebbe convocata tostochè vi aderissero
due Stati d'Italia. — (Detta Seduta.)
</p>

<p>
I petizionarii erravano, perocchè il Ministero avesse promesso
unicamente: «Che la Costituente comincerebbe le sue operazioni
appena due Stati si fossero intesi ad iniziarla, ma al <i>solo ed
unico scopo di provvedere alla guerra della Indipendenza</i>, ch'è
<span class="pagenum" id="Page_145">[145]</span>
quanto dire al primo stadio: rispetto al secondo, non potersene
parlare finchè non concorresse il voto di tutto il Popolo italiano,
gran parte del quale non potrà eleggere i suoi rappresentanti
finchè geme nel dolore della straniera servitù.» — (Circolare dell'8
novembre 1848, Art. 12.)
</p>

<p>
Così ho inteso dimostrare: 1º quali fossero i motivi pei quali
a me importava rimanessero incerti il <i>tempo</i> e il <i>luogo</i> della Costituente;
2º come la petizione del Circolo non s'accordasse col progetto
ministeriale pel <i>tempo</i>, nè per il <i>luogo</i>, nè per lo <i>scopo</i> che la
Costituente si proponeva; e questo serva a confutare il nesso che
l'Accusa (con intento trucidatore del vero) pensa discernere tra la
petizione del Circolo e la presentazione della Legge: anzi, dicasi
senza ambage, il concertato di me Ministro col Circolo.... — Faccia
pure l'estreme prove l'Accusa, ella non giungerà mai a conseguire
il sospirato disegno di trovarmi cospiratore contro la fede di Ministro
del Principe.
</p>

<p>
Adesso favellerò del mandato e dei motivi che me lo fecero
lasciare <i>indefinito</i>. Quali discussioni sostenessi col signor Montanelli
su questo proposito, in parte esposi. Ai ragionamenti riferiti aggiungeva: — «supposto
che Carlo Alberto esca vittorioso dalla guerra
italiana, egli è verosimile che voglia deporre la sua Corona davanti
ai Commissarii della Costituente, rassegnandosi a portarla
quando essi glielo avranno concesso? E quando, per vano simulacro,
adoperasse così, chi avrebbe osato disdire a lui trionfante
e gagliardo su le armi? Il Re di Napoli gli pareva egli uomo da
cacciarsi a chiusi occhi in questi ginepraj? Voglionsi le cose o le
immagini delle cose?» — Montanelli andava pensoso, ma diceva
assai avere sofferto sbocconcellato il suo progetto; nè potere senza
scapito di reputazione consentirlo più oltre; e poichè gli riusciva
difficile sostenere il suo programma politico, probità di uomo e
dovere di Ministro consigliarlo a dimettersi. <i>Il signor Montanelli
propose alla Corona espressamente, esplicitamente, la sua dimissione, e
per dimostrare la parzialità sua pel Ministero, accettava la rappresentanza
toscana presso la Corte di Torino</i>.
</p>

<p>
Alla Corona piacque farmi l'onore di consultarmi su questo
negozio, ed io le osservai: «Vuolsi o no conservare il signor
Montanelli al Ministero? Se no, accettisi la dimissione; in quanto
a me, riduco volentieri la Costituente in termini più limitati.
Se sì, egli non può moralmente nè politicamente tirarsi indietro.»
<span class="pagenum" id="Page_146">[146]</span>
Ho motivo di credere che il Ministro d'Inghilterra consigliasse
accettarsi la dimissione del Montanelli. Alla Corona non
parve prudente accettare, <i>almeno per ora</i>, il congedo del Presidente
del Consiglio, nè inviarlo a Torino; in quanto a me, è agevole
sentire per quali motivi di convenienza dovessi rimanermi da
insistere. <i>Invitato dal Principe a ricondurgli il Montanelli, lo feci,
e fu accolto con modi più che cortesi, affettuosissimi</i>.
</p>

<p>
Adesso pertanto bisognava mettere d'accordo il progetto del
sig. Montanelli con l'esitanze della Corona, ed anche co' dettami
di buona politica.
</p>

<p>
Proposi si lasciasse nella Legge <i>indefinito il mandato</i>, e le ragioni,
per così fare, furono queste. La Costituente deve validare
la concordia degli Stati Italiani; ora la maggiorità di questi, se
avessero inviato (come era da aspettarci) Commissarii con mandato
diverso da quello dei nostri, dovevamo noi porre questi al
duro passo di partire dal Congresso, con danno e scandalo del
Paese? La Costituente non rigettava verun progredimento razionale
e possibile; questo aveva proclamato il Ministero nel programma,
la Corona nel discorso di apertura; dovevamo noi ostinarci
adesso a volere <i>Cesare o nulla</i>? Il Popolo non pure poteva,
ma doveva dare mandato <i>generico</i>, imperciocchè sia chiaro che
egli in anticipazione non avrebbe saputo nè come, nè quando, nè
su che cosa sarebbesi adoperato, specialmente nel possibile progresso
verso lo scopo della Costituente. La cognizione di tutto ciò
apparteneva al Potere Esecutivo; e a questo solo spettava per necessità
(essendo egli ottimamente informato delle condizioni mutabilissime
dei tempi) ampliare o restringere il mandato adattandolo
alle contingenze. — Intanto fino d'ora, come istruzione fondamentale,
si doveva annunziare che i Commissarii <i>nella preliminare
verificazione dei poteri si uniformassero alle condizioni del
mandato della maggiorità</i>.
</p>

<p>
Per questo modo il suffragio universale eleggeva i Commissarii
<i>con mandato generico</i>; ma il Potere Esecutivo <i>ne formulava le
condizioni a norma del suo discernimento</i> per darne conto a suo
tempo alla Rappresentanza del Paese.
</p>

<p>
Questo non fu avvertito dall'Accusa, anzi dissimulato affatto:
non importa; basta che bene lo avvertano coloro cui piace lo
studio della verità.
</p>

<p>
Ora io sostengo, che questa facoltà posta in mano del Potere
<span class="pagenum" id="Page_147">[147]</span>
Esecutivo, oltre all'essere razionale per le ragioni discorse, riusciva
<i>favorevole alla sicurezza della Corona, e al conseguimento dei suoi
giusti desiderii, più di qualunque mandato, comunque strettamente formulato.</i>
</p>

<p>
Infatti, applicabile così a tutti i casi contingibili, avrebbe il
Potere Esecutivo avvertito, che il mandato non riuscisse mai
inane; — commesso al suo discreto giudizio, il Potere Esecutivo
n'era assoluto moderatore ed arbitro, onde nè ai danni proprii nè
agli altrui si traducesse.<a class="tag" id="tag126" href="#note126">[126]</a>
</p>

<p>
Intanto, e giova ripeterlo, per le dichiarazioni esposte, il Potere
Esecutivo doveva ordinare preliminarmente il mandato generico
a questi tre fini: 1º Le trattative di ordinamento interno
fino a guerra vinta si sospendano; 2º i Commissarii si occupino
ad assicurare la Indipendenza italiana; 3º trascorso questo periodo,
i Commissarii toscani per riordinare la Italia, aderiscano a trattare
dentro i limiti prescritti dalla maggiorità dei mandati dei Commissarii
italiani. La Costituente Montanelli veniva per questo modo
ridotta dentro confini possibili, e giusti: la quistione dello interno
ordinamento prorogata a <i>tale termine</i>, dove ricorrere alla Costituente
sarebbe stato rifugio desiderabile e accettissimo: — quantunque
dubito se efficace, pure l'estremo, che avrebbero concesso
le contingenze future di fronte alle cupide voglie di un Regno
forte su le armi, baldanzoso per fresca vittoria.
</p>

<p>
<span class="pagenum" id="Page_148">[148]</span>
La diversità dei pareri e i faticosi dibattimenti col Presidente
dei Ministri di tanto non poterono celarsi, che traspirati nel pubblico
non si qualificassero come dissentimenti profondi fra i Membri
del Consiglio,<a class="tag" id="tag127" href="#note127">[127]</a> per cui il <i>Monitore</i> del 25 gennaio 1849 ebbe ad avvertire:
«Siamo autorizzati a dichiarare <i>per la seconda volta</i>, che
le voci di men che perfetta concordia fra i membri componenti
il Ministero, sono senza fondamento.»
</p>

<p>
I Giornali avversi al Ministero, intesi a screditarlo per ogni
via, e gli altri di parte esaltata, me denunziavano al Pubblico
come ligio alla Corte<a class="tag" id="tag128" href="#note128">[128]</a> e nemico alla Costituente. Di qui ebbe origine
<span class="pagenum" id="Page_149">[149]</span>
la diffidenza dei Repubblicani, e il sospettoso sorvegliarmi
più tardi.
</p>

<p>
Prove dello assunto fino ad ora discorso si ricavano evidenti
negli atti pubblici. Si ponderino le espressioni della Circolare del 12
decembre dettata in questo spirito: «La limitazione proposta dal
Ministero romano, non è in alcun modo necessaria quanto al primo
stadio della Costituente. Trattandosi in questo d'indirizzare
tutte le forze armate italiane alla cacciata dello straniero, la
Costituente assume il vero e proprio carattere di Federazione
militare, con un centro unico di direzione; e nessuno degli Stati
Confederati può temere, che la propria esistenza sia posta neppure
in problema. Quanto poi al secondo stadio, la limitazione
riesce affatto superflua per altra ragione. L'opinione nazionale
italiana, resultante dalla contemperanza di tutti i pareri e di
tutti gl'interessi, sarà quella che farà legge, qualunque sia il
limite col quale oggi si presuma signoreggiarla. Ora dal nuovo
rimescolamento di tutte le forze italiane agitate nella guerra
della Indipendenza, o questa opinione uscirà favorevole alla
unità federale, o alla unità assoluta. Se alla unità federale, sarà
superfluo avere imposta questa forma alla Costituente, come la
sola possibile, essendochè proromperà dal libero voto della stessa
Nazione solennemente interrogata. Se alla unità assoluta, le
restrizioni attuali non potranno impedire di acquistarla alla Nazione
che la vorrà.»
</p>

<p>
Da queste parole si ricava come <i>eventuale riuscirebbe e lontanassimo</i>
trattare degli ordinamenti interni, e come ogni pensiero
dovesse volgersi adesso alla guerra; da queste altre si dedurrà,
che, venuto ancora il tempo di provvedere alle forme governative,
il Ministero toscano annunziava rimettersi al volere dei più. «Gelosi
della Costituente autonoma, noi ci guarderemo dal fare di
essa una bandiera di scisma. E poichè qualunque passo sì faccia
verso la Unità lo riguardiamo come un progresso, se il voto
di altri poderosi Governi si manifesti per la limitazione che noi
respingiamo, ci uniremo a loro, contenti del non imporla ai rappresentanti
inviati da noi.» — (Circolare suddetta.)
</p>

<p>
Così lo stesso signor Montanelli esprimeva il concetto della
maggiorità del Ministero, comecchè non consentanea affatto al
primitivo suo.
</p>

<p>
Invero, confrontato il Programma della Costituente pubblicato
<span class="pagenum" id="Page_150">[150]</span>
dal signor Montanelli a Livorno, <i>consentito</i> dal Ministero Capponi,
troveremo come il concetto della Costituente ministeriale fosse
non pure <i>diverso</i>, ma <i>contrario</i>, dal suo. La Costituente del Montanelli
proclamata a Livorno <i>esclude i due stadii, nega che l'ordinamento
governativo deva posporsi alla guerra</i>; all'opposto intende che la preceda,
poichè per esso egli crede che la guerra potrà condursi
gagliardamente: «Ma questo gran fatto di un Governo nazionale
dovrà precedere o seguitare la conquista della Indipendenza
italiana? Noi abbiamo creduto che avesse a susseguire alla
espulsione dello straniero, e questo fu il nostro errore fatale!!! — Ma
che cosa mancò alle forze insorte per compiere l'opera
della Indipendenza? Mancò l'unità della direzione. Quindi il non
avere un Governo nazionale, il combattere come Piemontesi,
come Toscani, come Napoletani, come Romani, e non come
Italiani, fu la causa prima per cui questa grande impresa mancava.
La fondazione dunque di un Governo nazionale è necessaria
per effettuare la stessa impresa della Indipendenza italiana.» — (Vedi
<i>Corriere Livornese</i> del 9 ottobre 1848.)
</p>

<p>
Mi sembra, che la dimostrazione non possa essere più evidente.
</p>

<p>
Il Conte Mamiani alla lettura di cotesta Circolare ebbe a dire
che l'apprendeva come adesione alla Costituente romana, e la annunziò
alla Camera dei Deputati romani.<a class="tag" id="tag129" href="#note129">[129]</a> D'altronde io aveva
promesso secondarlo nella conferenza ch'ebbi seco nel novembre
a Livorno,<a class="tag" id="tag130" href="#note130">[130]</a> e mantenevo la promessa.
</p>

<p>
Ma sopra tutto, di simili discrepanze, di tali compromessi, e
cautele, appariscono traccie nella Seduta del 23 gennaio 1849. Noi
vediamo uscirne quattro opinioni. <i>Una</i>, che per sospetto del poco intende
sia specificato immediatamente il mandato; <i>un'altra</i>, che per
paura del <i>troppo</i> vuole sia determinato in seguito da una Legge;
<i>una terza</i>, che sostiene il Progetto abbia a lasciarsi <i>incerto</i>, nel
modo col quale fu proposto, sperando ogni sconfinata conseguenza;
<i>la quarta</i>, che lo pretende <i>preciso</i> perchè lo teme.
</p>

<p>
Il signor Montanelli modificando, in virtù di più maturo consiglio,
la sua dottrina, sostiene la necessità dei due stadii; dichiara
<span class="pagenum" id="Page_151">[151]</span>
il principio della Nazionalità non doversi discutere se non
intervengono due condizioni di fatto: <i>la prima, che tutta la Nazione
Italiana possa essere rappresentata; la seconda, che da ogni parte a
lei accorrano gli eletti dal suffragio universale</i>. (Seduta della Camera
dei Deputati, 23 gennaio 1849.) — Per ora dovere accordarci per
combattere non come Piemontesi, Toscani, Romani o Napoletani,
ma come Italiani. — Non parla di <i>luogo</i>, ed esprime il desiderio,
che la Costituente potesse tenere la sua <i>prima seduta sotto la tenda
nelle pianure lombarde</i>. — Non potere essere il mandato limitato
nel secondo stadio della Costituente, perchè davanti il voto della
universa Nazione non era dato imporre limiti; se però i <i>Deputati
delle altre parti d'Italia avranno un limite, essi renderanno impossibile
l'applicazione del principio</i>.
</p>

<p>
A me parvero assurde le proposte, 1º di specificare adesso
il mandato; 2º di aspettare a specificarlo poi con Legge. Adesso,
non si poteva sapere come rimarrebbe la Italia, compita fortunatamente
la guerra della Indipendenza; e il mandato avrebbe potuto
non essere applicabile allora. Questo caso successo, una Legge
che avesse anche in seguito determinato tassativamente il modo
del trattare, avrebbe potuto rendere vani o difficili i negoziati. — <i>Essendo
commessa al Potere Esecutivo la facoltà di formulare il mandato,
rimaneva in suo arbitrio adoperarlo nel modo il più utile alla
Patria comune</i>. E in me era convincimento assoluto, che fosse benefizio
della Patria mantenere il Governo Costituzionale di Leopoldo
II.
</p>

<p>
Quindi più volte arringando, io mi sforzava di bene inculcare:<a class="tag" id="tag131" href="#note131">[131]</a>
</p>

<p>
§ 1º Come la Costituente si dividesse in due stadii: «il
primo, di concorrere con tutti i Potentati italiani alla guerra
della Indipendenza; il secondo, di determinare le forme della
nostra Nazionalità.
</p>

<p>
§ 2. Come ai fini della Costituente da me sostenuta, bastasse
questo solo primo scopo: «Se i Rappresentanti degli altri Stati
italiani non vorranno subire questa larga formula, e se consentiranno
all'Assemblea Costituente al solo scopo di proseguire la
guerra per la Indipendenza, vorremo noi imitare lo improvvido
<span class="pagenum" id="Page_152">[152]</span>
padre di famiglia, che ricusa porzione di pagamento perchè
non gli saldano il debito intero? No, noi accetteremo.»
</p>

<p>
E successivamente: «Nella verificazione dei poteri vedranno
quanti sono Deputati dal mandato limitato, quanti dal mandato
illimitato; e là dove il numero dei primi soverchiasse il numero
dei secondi, egli è certo che determinata allora la periferia delle
trattative, rimarrebbe impedita agli altri perfino <i>l'aperizione della
bocca sopra materie le quali oltrepassassero il termine stabilito</i>.» E
poco dopo: «I Deputati nostri mossi da spirito di concordia, e da
carità patria, lo restringano, se così il bene della Italia desidera,
unicamente allo scopo di conseguire la sua Indipendenza.» Ancora:
«Se fin qui non vogliono giungere gli altri Stati Italiani, in
ogni caso diremo sempre ai Deputati: non tornate, ma fermatevi,
e concertatevi con tutti, a patto che la Italia sia libera.
<i>Agli altri fini provvederanno il tempo e la buona fortuna</i>.» Finalmente:
«E però stando a conferire (<i>il mandato</i>) al Popolo ai
termini della Legge, non può definirsene lo esercizio, <i>dovendoci
prima mettere in conveniente relazione con gli altri Stati Italiani,
affinchè la nostra Costituente non sia motivo di discordia, ma di unione
e di forza</i>.»
</p>

<p>
Insomma, mercè i miei sforzi in Consiglio e fuori, l'avventurosa
Costituente montanelliana corrispondeva <i>sostanzialmente</i> alla
proposta mossa nel 14 agosto 1848 alla Romana Assemblea:
</p>

<p>
«Preghisi il Ministero a scrivere a tutti i Governi italiani,
invitandoli ed esortandoli, uditi ciascuno i suoi Parlamenti, a
spedire subito in Roma dei Deputati per discutere e deliberare
in comune e sotto l'alto patrocinio di Pio IX, intorno al modo migliore
di difendere la Italia e assicurare la sua Indipendenza.»<a class="tag" id="tag132" href="#note132">[132]</a>
</p>

<p>
§ 3. Come questo mandato avesse a esercitarsi conforme alle
istruzioni, le quali sarebbero date dal <span class="smcap">Potere Esecutivo</span> al momento
della partenza dei Deputati: «<i>In questo concetto i Deputati ricevono
il mandato <span class="scp">AL MOMENTO DELLA ELEZIONE</span>, e la <span class="scp">NORMA DI ESERCITARLO
AL MOMENTO DELLA PARTENZA</span>.</i>» — E in altra parte: «<span class="smcap">il
Potere esecutivo ha da indicare le istruzioni per eseguire il
mandato un momento prima della partenza.</span>»
</p>

<p>
§ 4. Come allorquando il signor Montanelli, stretto dalla Opposizione,
emetteva proposizioni conformi al suo concetto primitivo
<span class="pagenum" id="Page_153">[153]</span>
pubblicato in Livorno, e discordi dal mio, pronto accorressi
a fare palese che la Costituente non doveva fare ingiuria al Principe,
che il mandato non poteva neppure in pensiero credersi
esteso alla sua esclusione, e finalmente che l'ora della Repubblica
non era suonata in Italia: «<i>Quando un Principe generoso e magnanimo,
come mi gode l'animo dichiarare Leopoldo II, non ha aborrito
sottoporsi al Consesso universale d'Italia, il Ministero ha fermamente
creduto che il Popolo si mantenga, come sempre fu, grato
e leale; ha sentito che il <span class="smcap">Popolo avrebbe pagato di generosità
la generosità di Leopoldo II</span>; il Ministero <span class="smcap">ha sentito ed è persuaso
che l'ora della Repubblica in italia non è suonata</span>;
il Ministero ha sentito ed ha creduto che Italia voglia e debba conservare
la forma della Monarchia Costituzionale, e <span class="smcap">verun altro Principe
meritasse più di Leopoldo II la corona dal libero consentimento
del Popolo</span>.</i> Il Ministero pertanto, quando ha proposto
a Leopoldo II questa Legge, <i>ha creduto, crede, e crederà sempre</i>
avergli persuaso un atto di gloria e di benevolenza capace a
procacciargli l'amore e la eterna riconoscenza di tutta la Italia.»<a class="tag" id="tag133" href="#note133">[133]</a> — (Applausi
vivissimi e prolungati, con evviva a Leopoldo II.)
</p>

<p>
<span class="pagenum" id="Page_154">[154]</span>
Pareva a me che in questo modo adoperando avessi bene
meritato della Patria e del Principe, conciossiachè il principio avventuroso
della Costituente montanelliana per le mie cure ridotto
a plausibile disciplina ponesse la Corona in grado di scegliere quattro
vie, per una piena di dubbiezze ch'ella <i>medesima</i> mi aveva imposta.
</p>

<p>
<i>Prima via</i>. La Corona poteva accettare la dimissione del signor
<span class="pagenum" id="Page_155">[155]</span>
Presidente, inviarlo ministro a Torino, e modificare, secondo che
io consentiva, il progetto della Costituente.
</p>

<p>
<i>Seconda via</i>. La Corona poteva, della Legge intorno alla Costituente,
accettare quella parte che si referiva al primo stadio;
negando per ora formulare il mandato e dare istruzioni circa al
secondo.
</p>

<p>
<i>Terza via</i>. La Corona poteva accettare, in genere, tutto il progetto
della Costituente per valersene poi a tempo opportuno e secondo
la contingenza dei casi, o come difesa contro le cupidità di
potente vicino, o come istrumento per fondare la Confederazione
Italiana, giovando alle stesse condizioni del Pontefice (il quale è da
credersi che meglio informato non l'avrebbe reietta), o come
mezzo di allargare lo Stato, se tale era la mente della Provvidenza,
suprema ordinatrice delle cose.
</p>

<p>
<i>Quarta via</i>. La Corona, se tutto questo non le andava a
grado, poteva chiamarmi e dirmi: «Mantenete la promessa di
potervi licenziare senza scapito della mia reputazione, perchè
la Costituente mi è diventata incresciosa.» Ed io avrei, con
gli espedienti che mi sarebbero parsi più acconci, mantenuta
la fede.
</p>

<p>
La Costituente promossa dal Ministero toscano poteva, anzi
doveva, restringersi allo acquisto della italiana Indipendenza. E se
questo proponimento nobilissimo, con tanto fervore, con tanta necessità
di conato, con tanta immortale agonia dell'anima, e perfino
con pericolo della propria persona promosso da famosi Pontefici,
meritava la scomunica del Papa, io non so più vedere che cosa
avrebbe meritato la sua benedizione!...<a class="tag" id="tag134" href="#note134">[134]</a>
</p>

<p>
L'Atto di Accusa afferma che se fosse stata accolta l'ammenda
proposta dalla Commissione, si sarebbero <i>forse</i> salvati o
rispettati almeno i dubbii e le riserve del Principe, note allora al
<i>Ministero</i>. — Esaminando con rispetto le parole della Corona che
mi oppone l'Accusa, avvertirò come quella non affermi punto di
avere dichiarato al Ministero le sue riserve, bensì essere consiglio
riposto nell'animo suo il riservarsi ad osservare lo andamento
della discussione. La Corona parla di dubbio manifestato ad
<span class="pagenum" id="Page_156">[156]</span>
alcuni dei Ministri, non al Ministero: in quanto a me, non mi sembra
avere udito di questi dubbii mai: dove gli avessi conosciuti,
mi sarei ingegnato come poteva meglio chiarirli. E confido, che
io glieli avrei molto agevolmente chiariti con queste proposizioni
che trovano largo comento nelle cose discorse nel presente Capitolo. — I
mandatarii non possono informare il mandato ai mandanti. — Importa
e giova lasciare indeterminato il mandato, perchè,
discutendolo, potrebbero uscirne norme rigorose, cagione di
gravissime difficoltà alla Corona. — Basti avere proclamato alla
faccia della Toscana, della Italia e della Europa: 1º questa Costituente
tendere a due scopi; 2º non doversi trattare del secondo che
ad epoca eventuale e lontana;<a class="tag" id="tag135" href="#note135">[135]</a> 3º adesso restringersi a promuovere
la guerra per la Indipendenza italiana; 4º non potere cospirare
mai a danno altrui; 5º proporsi la comune concordia; 6º quantunque
il mandato indeterminato, stare in potestà della Corona e
del suo Consiglio determinarlo prudentemente a norma della contingenza
dei casi; 7º fin d'ora essere stato annunziato, che al parere
della maggioranza degli Stati Italiani avremmo, <i>senza pure
aprire bocca, aderito</i>; 8º finalmente avere io (discorde in questo dal
Presidente) espresso che intendevo impiegare la Costituente in
benefizio del mio Paese e del mio Principe e del Principato Costituzionale
in Italia.<a class="tag" id="tag136" href="#note136">[136]</a>
</p>

<p>
Poichè l'Accusa crede discreto allegare il regio scritto, voglia
non fargli dire quello che non dice: questo non è decente nè giusto.
<span class="pagenum" id="Page_157">[157]</span>
Ora l'ammenda proposta dalla Commissione suonava così: «I poteri
dei Deputati, le forme della elezione, e la epoca della convocazione
dei Collegi elettorali dovranno stabilirsi da Legge a parte.»
Ciò posto, io non dubito dichiarare come la osservazione dell'Accusa
apparisca evidentemente erronea. Immaginiamo accolta la ammenda,
quale effetto avrebbe ella partorito? Forse lo scioglimento della
quistione? No per certo; sibbene lo aggiornamento accompagnato
co' pericoli dell'ansietà delusa, e dal sospetto di fede mancata. È
manifesto errore supporre che l'Assemblea legislativa possa conferire
mandato alla Costituente nominata dal Paese. Questa dottrina
leggemmo professata in questo punto stesso dal signor Moulin
negli Ufficii dell'Assemblea di Francia, in proposito della discrepanza
insorta intorno a convocare la nuova Costituente, per rivedere
tutta o parte la Costituzione, e vediamo oggi avere prevalso
negli Ufficii, che a maggiorità di voti si pronunziarono per
la revisione totale, o piuttosto per la necessità del non imporre
alcun mandato. La ragione per tutti, ma specialmente pei giurisperiti,
apparisce chiarissima. Le Camere, o Assemblee, rappresentano
la parte di <i>mandatarie</i>; ora quando, per gravità di casi
sopravvenuti, è forza ricorrere al <i>mandante</i>, con quale diritto può
il primo imporre al secondo l'obbligo di formulare, pel seguito, il
mandato nella guisa che meglio desidera? E, come di diritto, egli
manca di autorità e di forza. Assurda cosa pertanto. Però sento obiettarmi:
E se il Popolo, a cui si aveva ricorso col suffragio universale,
avesse conferito mandato illimitato, come avreste saputo limitarlo
voi? Per necessità, rispondo, della natura e dello esercizio di questo
mandato. Per necessità della natura del mandato illimitato, che appunto,
perchè generico, ha bisogno di norme e istruzioni successive;
e se queste non prescriveva la Corona, non si conosce chi altri avesse
potuto indicarle, ponendo mente che l'azione del suffragio universale
versava unicamente sul voto elettorale, e quindi cessava; — per
necessità dello esercizio, essendo il mandato nostro di natura complessa,
e tale che senza consenso e concorso degli altri Stati rimaneva
inane. E supposto eziandio che le istruzioni del Ministero
per esercitare il mandato fossero parse a taluno, o a molti degli
Elettori, diverse dal suo concetto, egli avrebbe chiesto e agevolmente
ottenuto la conferma dell'operato, o, come si dice con parole
inglesi, un <i>bill d'indennità</i>; conciossiachè costretto dal voto maggiore
di Stati più potenti del nostro, non avesse potuto estenderlo agli
<span class="pagenum" id="Page_158">[158]</span>
scopi desiderati; e averlo speso nella opera della Indipendenza italiana
lealmente ed efficacemente, non sarebbe stato piccolo merito.
Il Montanelli avrebbe dovuto, dopo pochi giorni, presentare nuova
Legge alla Corona intorno al mandato dei Commissarii ch'egli
avrebbe richiesto illimitato, a norma della sua dottrina. La Corona
avrebbe concessa o negata la discussione della Legge; se negata,
il Presidente si dimetteva, e tanto era accettare la sua dimissione
pochi giorni prima che pochi giorni dopo; anzi, meglio prima, perchè
allora spontanea, e con promessa di sostenere la politica del
Ministero riformato; se conceduta, la Camera naturalmente votava
o rigettava la Legge: rigettavala, ed ecco ritornare la necessità
della ritirata del Ministero, e in questo modo con clamore e
scandalo, mentre poteva congedarsi di quieto; la votava, ed allora
per tortuoso avviluppamento si replicavano le condizioni medesime
del voto della Costituente. Nonostante, piacemi di esaminare
le fortune probabili della Legge sul mandato. Se s'intendeva
formulare come quello del Piemonte, voglio dire la persona e gli
Stati della A. S. si rispettassero, e in quanto agli altri Principi
italiani la conservazione unicamente delle persone loro in grado
principesco qui in Italia si raccomandasse, è certo che a questa
maniera di mandato non avrebbero acconsentito il Papa nè il Re
di Napoli; il primo, perchè fuori dei suoi Stati, e poco davvero gli
sarebbe premuto restarsi principe di Pontecorvo o di Benevento;
il secondo, perchè in quel punto privo di Sicilia. Se invece fosse
stato espresso nel mandato, che il Papa e Ferdinando di Napoli
avessero ad essere restituiti nelle provincie perdute, e queste
allora avrebbero repugnato da una guerra, di cui il fine sarebbe
stato costringerle a sottostare nello antico dominio; quindi, invece
di concordia per combattere la guerra straniera, avrebbe la Costituente
partorito la guerra civile. Di qui veda l'Accusa quanto sia
avventata la sua considerazione, messa fuori solo per ismania
molta e senno poco di trovare ottimo quanto avversava il Ministero.
Nel mare politico del 1849, pieno di súbite procelle e di non prevedibili
fortune, era mestieri avventurarci fidando nella propria
rettitudine e nello aiuto di Dio; e il mandato indefinito, anzichè
nuocere a verun disegno, stava apparecchiato come vela buona
ad ogni vento. Se ne persuada l'Accusa; la politica contiene
tante latébre così profondamente misteriose, così portentosamente
improvvise, che il suo risoluto sentenziare non sembra cosa <i>umana</i>,
<span class="pagenum" id="Page_159">[159]</span>
ma piuttosto <i>divina</i>;<a class="tag" id="tag137" href="#note137">[137]</a> però che presagire il futuro e penetrare
nei cuori si è di Dio.
</p>

<p>
E finalmente, se io avessi consigliato la Costituente (mentre
all'opposto, già concertata fra la Corona e il Presidente del Consiglio,
a me fu imposta come una croce da portare), se io l'avessi,
ripeto, consigliata, ed avessi commesso errore, con quanta giustizia
l'Accusa vorrebbe oggi incolparmene? — Odasi un po' quello
che scrive David Hume nel Cap. 64 della sua <i>Storia della Inghilterra</i>,
intorno al processo di Lord Clarendon, <i>ministro sagrificato da
Carlo II alla rabbia dei suoi nemici, i quali non paghi della caduta del
Cancelliere ne vollero la totale rovina</i>.... — «Molti degli articoli dell'Accusa
erano <i>frivoli o falsi</i>.... — Lo avere consigliato la vendita
di Dunkerque sembra l'articolo di accusa più importante e
più vero; ma sarebbe dura cosa dar colpa ad un Ministro di
uno sbaglio di giudizio (se pure fu tale), ove non apparisca segno
di corruttela, o di cattiva intenzione.»
</p>

<p>
Comprendo che adesso, per questa esposizione, io dovrò sperimentare
avverse due maniere di gente che già ho provato duramente
moleste, voglio dire, i partigiani del Piemonte, e quelli della
Repubblica: a entrambi questi (comecchè invano) risponderò breve:
«<i>Ministro costituzionale di Leopoldo II, io doveva curare la sicurezza
e la grandezza del mio Paese, e del Principe</i>.»
</p>
</div>

<div class="chapter">
<h2 id="cap11">
XI.<br />
<span class="smaller">Di una proposizione contenuta nel § IX del Decreto
della Camera delle Accuse.</span>
</h2>

<p>
Il Decreto della Camera delle Accuse, nel membro 5º del § IX,
contiene questa proposizione: «La fazione.... si mostrò..... più ardita
nei suoi piani sovversivi e criminosi, incoraggiata dal Programma
ministeriale del dì 28, il quale preferiva <i>al silenzio per
paura il trasmodamento per licenza</i>.» Confrontisi la citazione
del Decreto col § del Programma: «Zelatori della libertà di stampa,
noi non ismentiremo i nostri principii mai. Fra i <i>due mali</i>, che
essa trasmodi per licenza, o taccia per paura, noi scerremo il
<span class="pagenum" id="Page_160">[160]</span>
primo, <i>persuasi che le tristi parole, se calunniose, non reggono, e fidenti
ancora nella civiltà del Popolo toscano, presso cui ogni maniera
d'intemperanza è febbre effimera, non condizione normale di vita</i>.»
</p>

<p>
Così il Programma non esprime sentenza generale, <i>ma unicamente
relativa alla stampa</i>; tanto la licenza, quanto il silenzio per
paura, dichiara <i>mali</i>; confida che le parole <i>calunniose</i> non reggano,
e il Popolo sappia guarire di cotesta infermità.
</p>

<p>
E sapete voi a che cosa accennasse il Programma con coteste
parole? Alle calunnie che i Giornali avversi al Ministero si sbracciavano
profferire contro di lui. E sapete voi che cosa avessi in
mente io quando dettava cotesto periodo? Le calunnie che emuli
ingenerosi (non conosceva ancora le giudiciali) non cessavano avventarmi;
e mi studiavo con l'altezza dell'animo richiamarli a un
senso di pudore gentile. Le mie vecchie e nuove ingiurie rimettevo,
e non le altrui; però che in quel momento mi corresse al
pensiero Socrate santissimo, levato in piedi nel teatro di Atene,
vincere, con la virtù della mansuetudine, il perfido motteggiare di
Aristofane.
</p>

<p>
Invero, nelle precedenti pagine ho narrato e provato come
il libero spaccio della <i>Patria</i>, giornale al Ministero infestissimo, io
assicurassi;<a class="tag" id="tag138" href="#note138">[138]</a> ho rammentato come S. A. si compiacesse interporre
l'alto suo ufficio presso taluno, affinchè la febbre maligna del suo
Giornale alcun poco curasse. Il <i>Conciliatore</i>, il <i>Nazionale</i> e gli altri
tutti Giornali di Opposizione ministeriale non ebbero a lamentare
offesa; anzi qui, nella stamperia di questo carcere delle Murate,
consenziente il Ministero, rimborsate le semplici spese, imprimevasi,
ostile a lui, un Giornale, e fu lungamente sofferto, — perchè
instituito a benefizio di Venezia. Credeva essere magnanimo, e mi
trovo ad avere commesso misfatto!.... Almeno così redarguisce
l'Accusa.
</p>

<p>
<span class="pagenum" id="Page_161">[161]</span>
Però, stupendo a dirsi! mentre l'Accusa ascrive a delitto il parlare
di taluni Giornali, appunta come colpa il tacere di tali altri; e
pei cipressi dell'Arno durerà famoso il suono delle flebili Elegie dell'Accusa
per la figlia della sua predilezione, <i>la Vespa, propugnatrice
generosa dell'ordine</i>. — E di più osa: perchè, che cosa non ardiscono
le Accuse? Osa tuffare ambe le mani nei vituperii giornalistici,
nelle enormezze dell'odio invelenito, nelle bave dell'astio
deluso, e spruzzarmi addosso l'empio liquore come una benedizione
di acido di vetriolo. — Sta bene.
</p>

<p>
Ma donando le mie ingiurie, nè donavo, nè potevo donare le
altrui. L'adito dei Tribunali era aperto a chiunque si sentiva leso:
solo correva rischio, che gli dicessero: <i>non correre tempi propizii
per siffatti negozii</i>.
</p>

<p>
Donando le mie ingiurie, non potevo con una frase di Programma
dettare nuove leggi, le quali, impari l'Accusa, nei Governi Rappresentativi
si fanno col consenso dei tre Poteri dello Stato.
</p>

<p>
Donando le mie ingiurie, non intendevo, nè potevo intendere,
che le Leggi vigenti non si eseguissero; solo che non avrei
proposto Leggi nuove repressive della stampa. La esecuzione della
Legge promulgata appartiene ai Magistrati, non ai Ministri. «In
questo il Magistrato non riceve forza dal Governo, ma al Governo
la partecipa.»<a class="tag" id="tag139" href="#note139">[139]</a> Forse ordinai io ai Magistrati che lo ufficio
loro non esercitassero? Certo che no; anzi io, vedendo o
credendo vedere rilassatezza straordinaria, gli richiamai alla più
esatta osservanza del dovere loro; ma correvano allora tempi di
sprone, e non bastava; come adesso correrebbero tempi di freno,
e chi sa se bastassero! <i>Omnia tempus habent</i>! dice il Predicatore,
e ce lo dimostra l'Accusa.
</p>

<p>
Pare egli ai miei Giudici, che se lo parole del Programma
fossero state pregnanti della figliuolanza bruttissima immaginata
da loro, la Corona, la quale riposatamente lo considerò, di propria
mano lo corresse, e mi fece l'onore di meco discuterlo a
parte a parte, arrendendomi io alle savie osservazioni di quella; — pare,
dico, ai miei Giudici, che la dignità del Principe avrebbe
lasciato inaugurare il suo Ministero con turpitudini siffatte?
</p>

<p>
La infedeltà delle citazioni, il modo col quale vengono trasportate
<span class="pagenum" id="Page_162">[162]</span>
a cose diverse da quelle che esse contemplano, le induzioni
malevole che se ne deducono, non danno opinione che
nella presente procedura siasi voluto fin qui trovare la verità, ma
un uomo da sagrificare.
</p>
</div>

<div class="chapter">
<h2 id="cap12">
XII.<br />
<span class="smaller">Notte del 7 all'8 Febbraio 1849.</span>
</h2>

<p>
Il Granduca lasciava improvvisamente Firenze per Siena, e
il Ministero ne aveva notizia dal signor Adami, il quale conferendo
nella notte con S. A. lo apprese dalla sua propria bocca.
Alcuni dei colleghi maravigliarono di cotesto annunzio casuale,
ma io facevo notare come il Granduca ci aspettasse verosimilmente
al Circolo, che in cotesta sera correva, e non doveva punto
stupirci, se, essendo per mala sorte mancati tutti, ne avesse
avvertito quell'unico Ministro che gli era occorso vedere: d'altronde,
non doversi guardare tanto pel sottile, dacchè non eravamo
mica in Inghilterra, dove la Corona non può uscire nè entrare
in città senza certi riti convenuti. Si acquietarono, ma indi
a breve presero a correre voci sinistre: il Principe essersi partito
per non tornare più; licenziati i servi; questi andarlo propalando
pubblicamente. Feci verificare la cosa, e pur troppo trovai che di
questa sorta discorsi erano stati tenuti dai regii servitori per le
botteghe della via Guicciardini.<a class="tag" id="tag140" href="#note140">[140]</a> Avvertasi, che il Partito desideroso
<span class="pagenum" id="Page_163">[163]</span>
del vecchio sistema non rifiniva sussurrare dentro città e
fuori: il Principe tenuto prigioniero in Palazzo, a forza costretto di
firmare le Leggi; gli andrebbero a genio tutti coloro che alle nuove
Leggi non obbedissero, il Ministero avversassero; — ed altri cotali
discorsi, che le ultime fibre del Governo tagliando, lo facevano impossibile.
Forse <i>erano anch'essi generosi propugnatori dell'ordine</i>? Io
non lo dirò, lo dica l'Accusa. Allora fu che scrivemmo a S. A., essere
urgente la sua tornata in Firenze; e dove le piacesse prolungare il
suo soggiorno a Siena, noi, come inabilitati a reggere il Ministero,
lo pregavamo a degnarsi accettare la nostra dimissione. Promise
sollecito ritorno: e a me particolarmente mandava gli tenessi
tranquillo il paese. Differendo la tornata, parve ai colleghi non
dovere trattenersi più oltre a inviare la dimissione: nel presagio
di agitazioni, ne avvisai gli egregi uomini Generale della Civica
Corradino Chigi, e Gonfaloniere del Municipio fiorentino Ubaldino
Peruzzi; i quali partecipando le mie apprensioni, non dubitarono
mettersi in viaggio nella malvagia stagione, conducendo seco il
Priore Luigi Cantagalli per supplicare S. A. a restituirsi alla Capitale.
Andarono; e tornati referirono il Principe trovarsi veramente
infermo, sarebbe venuto appena la salute glielo concedesse; sentire
anch'egli la sconvenienza della separazione della Corona dal
Ministero; desiderare che almeno qualcheduno dei Ministri andasse
a Siena. Voleva partire io stesso; ma offerendosi il Presidente dei
Ministri, io m'ebbi a restare; in data del 5 febbraio, S. A. mi
mandava il Decreto col quale al Ministero dello Interno riuniva
provvisoriamente quello degli Esteri. — Partiva il signor Montanelli
il 5 febbraio; giungeva a Siena il 6: tornava a Firenze il 7.
</p>

<p>
L'Accusa aveva sostenuto prima, più sommessamente ha insistito
poi, che Siena era tranquilla, e quivi il Principe in pace
avrebbe potuto esercitare la regia prerogativa del veto, se il riposato
vivere di cotesta città, se le oneste e liete accoglienze non fossero
state sconvolte dalla presenza dei signori Montanelli, Marmocchi e
compagni. Questo fatto non è vero, nè può esserlo, imperciocchè
appaia fuori della ragione delle cose, che da un punto all'altro un
Popolo cangi genio e costume; e in altra parte di questo Scritto mi
<span class="pagenum" id="Page_164">[164]</span>
sarà forza tornare intorno a simile argomento. Ora importa rilevare,
che la mancata sicurezza in Siena, dovuta, come si dice, alla presenza
dei mentovati individui, non sembra essere stato il motivo
dello allontanamento del Principe. Non fu timore di sicurezza perduta,
ma timore di <i>reazioni ostili</i> che lo persuase a fare così: «Ed
abbandono anche Siena, onde non sia detto che per mia causa
questa città fu campo di ostili reazioni.»<a class="tag" id="tag141" href="#note141">[141]</a> — (Lettera di S. A. del 7
febbraio 1849.) — E queste frasi, se io non vado errato, significano:
«Siccome un Partito fa del mio nome bandiera, e siccome io non
vo' che si dica avere fomentato conflitti sanguinosi, così cedo al
tempo, e mi conduco altrove.» Questa illustrazione poi ho creduto
dover fare, <i>perchè è vera</i>, e perchè è <i>onorevole al Principe</i>.
</p>

<p>
Dicono, che il romano Niccolini precedesse il sig. Montanelli
nel portarmi notizia della partenza di S. A. da Siena; e questo
sarà. Montanelli è certo che venne più tardi al Consiglio. Le tremende
e moltiplici commozioni di cotesta notte, e del giorno successivo,
non mi lasciarono distintissima la memoria dei casi, ma
io mi ricordo che alla malaugurata notizia io rimasi tutto sbigottito.
</p>

<p>
Niccolini con accese parole instava dicendo: doversi ormai
proclamare la Repubblica e la decadenza del Principe; me avrebbe
fatto eleggere Dittatore e Capo; di qui non potersi uscire. E siccome,
recandomi coteste proposte incomportabile gravezza, io proruppi
in acerbi rimproveri contra di lui; egli diventato a un tratto,
di carezzevole, minaccioso e protervo, gridò: <i>noi ti costringeremo</i>!
</p>

<p>
Questo fatto, che avrebbe forse schernito l'Accusa se riposasse
sopra la mia semplice affermativa, come alla Provvidenza
piacque, viene provato largamente in processo dagli stessi testimoni
ricercati da lei.
</p>

<p>
Rimasi sbigottito, pensando alle condizioni del Paese e alle
mie. Lo Stato derelitto come cadavere sopra la strada pubblica;
ogni ordine sciolto; cessata tutta autorità; nessun mezzo da fare
<span class="pagenum" id="Page_165">[165]</span>
riparo... nessuno; su la forza materiale, inferma e poca, non era
da contare; la forza morale aveva dato vinto il campo. Nei politici
sconvolgimenti, abbiamo veduto sempre afferrare il Potere quel Partito
che dura un po' meno disorganizzato; e quantunque più tardi,
come già notai, se non si accorda al voto universale, forza è che
cada, nonostante in quella prima confusione vince, e domina. Il
Partito repubblicano, composto per la massima parte di gente non
toscana (chè per essere italiana io non m'indurrò mai a chiamare
straniera), appariva poderoso fra noi di armi, di danaro, di uomini
prestanti, ed osservava gli ordini di un <i>Consiglio dirigente</i>. Questo
Partito, era facile a prevedersi, avrebbe sospinto subito, con
estremi conati, la Toscana alla Repubblica e alla Unione con Roma,
che già da parecchio tempo con ardentissime voglie provocava.
Nè i pericoli di questo avvenimento, comunque gravi, erano i
gravissimi; bene altramente mi spaventava vedere dietro ai Repubblicani
le turbe inferocite, sferzate dal bisogno e dalla cupida
brutalità, che in breve, soperchiati i Repubblicani, avrebbero allagato
il Paese come fiume di fuoco. Io per vaghezza di frasi, o per
arte di difesa, non annerisco le tinte: i furti cresciuti a dismisura;
certe industrie diminuite, altre cessate;<a class="tag" id="tag142" href="#note142">[142]</a> e la pertinacia di non volersi
ingegnare per altra via; la elemosina pretesa con incussione di
paura allo stesso passeggio delle Cascine; i guasti tentati ed anche
eseguiti a qualche palazzo, altri minacciati; lavoro improntamente
richiesto, più che per altro, a colore di esigere non meritata
mercede; miseria così veramente profonda, che poco più poteva
esagerarla la menzogna; operaj pretendenti aumento di salario, proletarii
in città, <i>pigionali</i> in campagna; Campi, Prato, ed altri paesi
tumultuanti non per libertà, ma per fame, — mi empivano di dolorosa
ansietà. Nel breve Ministero, non indulgendo a fatica, e quotidianamente
interrogando centinaia di persone, avevo tastato la
piaga, e rinvenuta troppo più profonda che io non temevo. Questa
piaga dura tuttavia, e forse diventa maggiore; vi badi a cui spetta. — Ecco
in quali condizioni mi trovava alla presenza di questa
gente diventata padrona. Non già, come piace all'Accusa, per
tardo pentimento dovuto alle sorti mutate della guerra, od ai consigli
altrui, ma per instituto antico mi ero mostrato avverso alla
<span class="pagenum" id="Page_166">[166]</span>
Repubblica; e me falsatore della Costituente incolpavano; il mio
nome a segno di amare invettive ponevano; me quotidiane lettere
anonime, come traditore, di mala morte minacciavano; persone
altra volta benevole mi fuggivano, anzi con ostentazione fingevano
non ravvisarmi per via; uomo ligio affatto agl'interessi del Principe
predicavano, e non mancava gente usa in Corte che lo affermasse;
di ciò andavano attorno le novelle; ciò nei Giornali
stampavasi: onde io più volte in quella notte, e dopo, ebbi spesso
a prorompere: «Ah! perchè fui gettato come uno schiavo alle bestie
del circo?»
</p>

<p>
Queste, e bene altre cose pensai: ore di passione sono quelle;
pure deliberai, potendo, provvedere. I Documenti dell'Accusa,
pare che reputino colpa la rassegna dei poteri; ma sembra che
essa non abbia avuto tempo o voglia d'informarsi, come, secondo
le forme costituzionali, la partenza della Corona, senza lasciare
luogotenente che la rappresenti, senza indicare il luogo della sua
dimora temporaria o permanente, rompa la macchina governativa.
Decreti senza firma del Principe non valgono; le Leggi
senza la sua sanzione nemmeno; gli atti governativi, quantunque
per la finzione costituzionale non si attribuiscano alla Corona, e
ne rispondano i Ministri, pure è forza concertarli con lei: mancata
la Corona, mancano il principio e la origine donde i Ministri ricavano
autorità: i Ministri, cessata o interrotta la corrispondenza
col Capo del Potere Esecutivo, sono morti; mandatarii del Principe
per la specialità del mandato ministeriale, si vieta loro esercitarlo
nella sua assenza; e tutto questo è ovvio: ora come continuava
ad essere Ministro io, con la Corona lontana, in isconosciuta dimora,
e per di più disapprovato col <i>veto</i> apposto alla legge della
Costituente? — La dimissione per questi motivi era cosa inutile,
perchè accaduta, per così dire, <i>ipso jure</i>, appena verificato il fatto
in discorso; anzi, conosciute le lettere della Corona, veniva a mancarmi
perfino la facoltà di prendere qualunque provvedimento; e
se in me cessavano questo diritto ed obbligo, come vorrebbe incolparmi
l'Accusa per non averlo preso?
</p>

<p>
Però non mancai al dovere di cittadino, comecchè potesse
essermi venuta meno la facoltà di Ministro. Ne porga testimonianza
il Proclama del Gonfaloniere di Firenze: «Concittadini! Nella
gravità delle circostanze, dalle quali può dipendere la sorte
della nostra Patria, il Municipio si affretta a confortarvi, <i>assicurandovi</i>,
<span class="pagenum" id="Page_167">[167]</span>
che le Autorità e le Assemblee provvedono ai bisogni
dello Stato, mentre alla brava Guardia Civica ed alla vostra
saviezza, è affidata la pubblica tranquillità in questi <i>supremi
momenti</i> più che mai necessaria.» Il Cavaliere Peruzzi, che
mi stette al fianco in cotesta notte, può attestare meglio di ogni
altro, quali cose lo confortassero ad assicurare così apertamente
la città.
</p>

<p>
Lo stesso dicasi delle Camere. Elleno cessavano di pieno diritto,
imperciocchè essendo inviate ad esercitare il mandato dentro
ai termini dello Statuto, e di concerto con gli altri Poteri dello
Stato, il mandato cadeva mancando taluna delle condizioni necessarie
allo esercizio di quello; tra le quali, la presenza della Corona
appariva suprema. La volontà annunziata dalla Corona di rimanersi
in Toscana, non è affatto capace di screditare la bontà
del ragionamento discorso, avvegnachè o abbandonarla affatto, o
ridarsi in parte ignota, per gli effetti di tôrre ai Ministri il potere,
alle Camere l'autorità, torna il medesimo. Breve; a cagione di
questo accidente, il Paese, lasciato a sè stesso, era dominato dalla
necessità di provvedere alla sua salute, come gli sarebbe riuscito
più acconcio. Nè giova all'Accusa obiettare, che la latitanza della
Corona avrebbe durato brevissima, perchè alle Rivoluzioni basta
un'ora, e il Governo cessava sciaguratamente nel punto, in cui
urgeva più veemente lo sforzo dei Repubblicani per conquistare
il fine agognato, più paurosa la minaccia delle moltitudini contro
la pubblica sicurezza.
</p>

<p>
La Difesa forense addurrà copia di Scrittori di Diritto costituzionale,
che confermino questo assunto: a me basti l'autorità del
Senatore Capponi, cui tributano lode i Documenti dell'Accusa.
Egli, dopo la semplice lettura delle lettere granducali, fatta dal signor
Montanelli, nella tornata del Senato dell'8 febbraio, arringando
favellava così: «<i>In quanto a me dichiaro essere questo mio
voto dato con pieno convincimento, e con sicurezza di coscienza</i>.
Il Decreto che viene a noi proposto è una stretta necessità,
<i>quando ci manca ogni mezzo di comunicazione col Potere Esecutivo</i>:
al quale difetto è d'uopo surrogare quei Poteri costituiti, che
tuttavia rimangono.»
</p>

<p>
Io poi crederei fare ingiuria ad uomo tanto reputato, se dopo
la solenne protesta di favellare con pieno convincimento e sicurezza
di coscienza, mi affaticassi a prevenire il dubbio altrui che egli
<span class="pagenum" id="Page_168">[168]</span>
così orasse per paura, nè la lingua corrispondesse al sentimento
riposto del cuore, adoperando come quei perfidi di cui è arte apparecchiarsi
ad ogni evento per gittarsi al Partito che trionfa.
Cose vili sono queste, e non possono supporsi che da uomini vili.
</p>

<p>
Ma qui odo obiettarmi: e se presumevate venuto meno il
mandato nei Rappresentanti della Nazione, se sciolte le Camere,
se cessati i poteri dei Ministri, a quale scopo convocaste voi le
Camere? Perchè le chiamaste a spenderlo in cosa alla quale non
poteva essere esteso, nè per la indole sua, nè per la intenzione
dei mandanti? Perchè voleste che la Legislativa diventasse Costituente?
Perchè deponeste nel seno della Camera dei Deputati un
Potere del quale vi credevate già privo?
</p>

<p>
Io feci questo, e meco uomini spettabilissimi si accordarono
a farlo, appunto perchè la fazione repubblicana, prevalendosi di
tale deplorabile stato, e instando sopra la cessazione di qualsivoglia
Governo, non si arrogasse prepotente il diritto di creare a tumulto
quello che meglio le talentasse; — perchè le Provincie <i>agitate</i>
dai Partiti municipali, non avessero motivo di repugnare;<a class="tag" id="tag143" href="#note143">[143]</a> — perchè
le deliberazioni prese, se difettose di legalità, presentassero carattere
del maggiore consenso in quel momento possibile; — perchè
un simulacro di autorità costituita rimanesse; — perchè nel naufragio
quanto si poteva di ordine si conservasse; — perchè il Popolo
non riducesse in atto il vantato diritto di essere padrone di
ogni cosa; — perchè la fazione non precipitasse irrevocabilmente
il Paese al passo al quale con tutti i nervi tendeva; — perchè
uscisse un Governo, che di tutelare <i>dall'imminente pericolo vite e
sostanze assicurasse</i>; — perchè il Paese per delitti infami, o per
guerre civili non s'insanguinasse; — perchè i Partiti alle ingiurie
estreme non irrompessero, — perchè voi stessi, cui basta il cuore
accusarmi, foste dalla procella imminente protetti.... — Quali potessero
essere le azioni della plebe e dei contendenti Partiti, ignoravasi;
temevansi tristissime.
</p>

<p>
<span class="pagenum" id="Page_169">[169]</span>
Nonostante il mio affaticarmi a far credere le Camere tuttavia
costituite, vedremo come i Repubblicani, e parecchi Deputati
dichiarassero omai cessato nelle medesime il deposito della
Rappresentanza Nazionale, la Sovranità del Paese ricaduta nel
Popolo.
</p>

<p>
Chiamai i signori Generale della Civica e Gonfaloniere, e
tutta notte circondato da frequente avvicendarsi di persone, conferii
ad alta voce provvedendo alla pubblica sicurezza. Come supporre
che mentre da un lato, con persone dabbene e principali,
prendevansi misure di ordine, dall'altro con facinorosi plebei apparecchiassi
il disordine? E avvertite, che io non mi mossi mai
dalla stanza. La nequizia immaginata dall'Accusa supera ogni segno,
e arriva alla follia. Difficilmente si cercherebbe nella storia
personaggio più perfettamente grottesco, di quello che mi fanno
sostenere i miei Giudici: bisognerebbe andarlo a cercare in qualche
goffa <i>Atellana</i>, — delizia di fiera. Certamente previdi, facile
presagio davvero, che nello abbandono del Governo costituito,
avrebbero eletto un Governo Provvisorio. Così imponeva la necessità.
</p>

<p>
Il Decreto della Camera di Accuse afferma che Niccolini
rimase con me gran parte della notte (§ 18). Questo non possono
avere detto i testimoni, e d'altronde gli osterebbe il fatto, avvegnachè,
durante la intera notte, io stessi circondato da moltissime
persone che lo attesteranno. Niccolini si sarà per avventura aggirato
nel Palazzo, come sovente usava, frugando ora quella, ora
quell'altra stanza; ma, che si restringesse meco <i>gran parte della
notte</i>, è impossibile materialmente, e per discorso di ragione. Taluno
osservò, sarebbe stato salutare consiglio avere a noi i Capi
dei Circoli, esortarli a restarsi tranquilli, e contenti a quello che
il Parlamento avrebbe deliberato in pro della Patria travagliata;
non rendessero disperata con tumulti intempestivi una condizione
di cose già di per sè stessa gravissima. Mi parve savio partito,
e tale sarebbe apparso, io credo, a chiunque abbia fiore di senno.
Non conoscevano il domicilio di Antonio Mordini: dicono che io
commettessi a Emilio Torelli di chiamare Francesco Dragomanni:
io non lo ricordo, ma sarà; e se ciò è vero, devo averlo fatto richiesto
da coloro che vollero adunati i Capi dei Circoli, e perchè
egli indicasse, se lo sapeva, il domicilio del Mordini. Vennero eglino,
i chiamati, o no? L'Accusa dice che vennero; però vuolsi notare,
<span class="pagenum" id="Page_170">[170]</span>
e credo che dal Processo si ricavi, che io non conosceva i chiamati,
se togli Dragomanni, nè li vidi, nè loro parlai: altri conferiva
con essi, e dovei ritenere che l'esortazioni fatte ai medesimi
fossero conformi al convenuto. Insisto ad affermare, che io rimasi
sempre nella mia stanza, circondato dai signori Gonfaloniere di
Firenze, Generale Chigi, e, <i>se io non erro</i>, dal R. Delegato Beverinotti,
dal Prefetto Buoninsegni, dall'Avvocato Dell'Hoste, con altri
moltissimi, che io non rammento, che prego per amore della
santa verità, ricordarselo per me, — e spero che lo rammenteranno.
</p>

<p>
Io già discorsi di questi fatti, perchè il Decreto del 10 giugno
1850, quantunque non mi accusasse, pure diceva, che non
vi fu estraneo il Ministero, <i>o taluno dei componenti il medesimo</i>.
Strano linguaggio sempre; nelle cose criminali, dove la vita e
l'onore degli incolpati pericolano, peggio che strano, avvegnachè
fra <i>tutti</i> e <i>qualcheduno</i> la differenza appaia grandissima; nello spazio
che passa tra l'una e l'altra frase, cape la innocenza; e trovarci
tutti accatastati, presunti colpevoli e presunti innocenti, come legna
da ardere in un medesimo falò, non sembra precisamente
quella che gli uomini <i>solevano un giorno salutare</i> col nome di Giustizia.
I lettori giudichino. Il Decreto del 7 gennaio pareva avermi
escluso (§ 59) dalla partecipazione dei fatti, qualunque eglino sieno
stati, della notte del 7 all'8 febbraio; ma l'Accusa, paurosa che
per questo strappo uscisse lo improvvido tonno dalla rete, eccola
pronta a raccattare la maglia, e nel § 83 dichiara, <i>che ebbi parte, e
non secondaria, mentre era Ministro e Deputato, nelle conferenze tenute
nella notte dal 7 all'8 febbraio, con i Capi del Circolo ed altri agitatori</i>.
</p>

<p>
Di qui si fa manifesto il bisogno, che i Decreti e le Accuse
specifichino esattamente gli addebiti pei quali deve lo imputato
rispondere, perchè la Difesa, in diversa guisa, non sa da che parte
badare, e mentre attende di faccia, si sente alla sprovvista presa
alle spalle. Cotesti sono agguati buoni in guerra, ma io non ho
inteso mai dire che i Magistrati abbiano ad apprendere il gravissimo
ufficio dell'accusa negli Strattagemmi di Polieno...
</p>

<p>
Volete vedere come io di lunga mano col Partito repubblicano
cospirassi? Come io scavassi la fossa per precipitarvi dentro il
Trono Costituzionale? Come io macchinassi cacciare il Principe di
Toscana? — Costretto dal rimorso, allegherò per ora alcuni brevi Documenti
che daranno, senz'altra ricerca, vinta la causa all'Accusa.
</p>

<p>
<span class="pagenum" id="Page_171">[171]</span>
Desideroso di ravvivare con la presenza lo affetto, che pur
conosceva portare il Popolo livornese al suo Principe, con queste
espressioni io consultava il Consigliere Isolani: «La città è tranquilla
così, che si possa presentare a S. A. <i>come una famiglia
concorde ed unita ad un padre</i>?» — (Dispaccio telegrafico, 1 novembre
1848.) — E fu risposto: <i>Sì</i>.
</p>

<p>
Promuovendo Carlo Massei amico mio, e non della ventura,
in modo confidenziale nel 9 novembre io gli scriveva:
</p>

<p class="indl">
«A. C.
</p>

<p>
«Sei Prefetto di Grosseto. Vieni per istruzioni; mando costà
Buoninsegni egregio amico mio, e persona degnissima. Gli saranno
Consiglieri Corsini e Raff. Dal Poggetto. Non jattanze,
non millanterie: assumete dignità pari alla imponenza dei casi,
e al concetto che ho dei Democratici lucchesi. Non inasprite
gli emuli, fate loro desiderare di tornarvi amici. Fate festa.
<i>Consolate il Principe che vive sempre alquanto abbattuto</i>.»
</p>

<p>
E tuttavia nel desiderio di procacciare amore al Sovrano, che
mi aveva assunto ai suoi consigli, mandava al Governatore di Livorno,
con Dispaccio telegrafico del 19 novembre 1848: «Adoperati
a mantenere la quiete; o se volete esultare, <i>fatelo per la generosa
amnistia concessa dal Principe</i>.»
</p>

<p>
Allo scopo di rendere vane le voci, che si spargevano ad arte
di prorogata apertura del Parlamento toscano, a motivo di dissidii
intervenuti fra il Principe e il Ministero, nel <i>Monitore</i> dell'8 gennaio
1849 così annunziava: «Possiamo assicurare, che tra Principe
e Ministero è pieno lo accordo; che fermo sta il giorno per
l'apertura del Parlamento toscano, e che se apparenza alcuna
d'incertezza vi è stata per alcun ritardo, notato nelle disposizioni
necessarie innanzi a questa patria solennità, non nel dissenso del
Principe, ma nella lontananza del medesimo dalla Capitale, se
ne deve trovar la cagione. <i>Del resto, noi bene ci augureremmo se
in tutti gli Stati Costituzionali, Principato e Governo si accordassero
così mirabilmente, come tra noi ne veggiamo lo esempio</i>.»
</p>

<p>
A Gio. Battista Alberti, alla persona del Granduca attaccatissimo,
in guisa riservata mandava: «A. C. Probabilissimamente
S. A. <i>verrà solo in Arezzo per ismentire con la sua presenza le triste
insinuazioni sul conto suo, e nostro</i>. Io ti raccomando, che le
Deputazioni, le quali si presenteranno certamente da lui, <i>lo tengano
sollevato</i>, e lo persuadano che la quiete in Toscana non
<span class="pagenum" id="Page_172">[172]</span>
può durare che continuando nel sistema governativo iniziato.<a class="tag" id="tag144" href="#note144">[144]</a>»
</p>

<p>
Nel giorno ultimo di gennaio 1849, avvertito del prossimo
sbarco di Giuseppe Mazzini, mandavo al Governatore di Livorno
il seguente <i>Dispaccio telegrafico</i>:
</p>

<p>
«Sento che verrà Mazzini. Il Governo avverte il Governatore
ad usare ogni possibile prudenza. Il Granduca è lontano dalla
Capitale. Un moto in senso repubblicano basterebbe a non
farlo tornare, <i>e questo sarebbe il peggiore dei mali. Qui non si
vuole affatto la Repubblica da tutti</i>.»
</p>

<p>
Avvisato che Mazzini sarebbe andato a Civitavecchia sotto
mentito nome, senza toccare Livorno, rispondo: <i>Sta bene</i>.
</p>

<p>
Allo annunzio delle voci sparse di fuga del Principe, io ammonisco,
con Dispaccio telegrafico del <i>4 febbraio 1849</i>, il Governatore
di Livorno: «S. A. è a Siena, ove cadde ammalato. Firenze
è tranquillissima; <i>noi pure lo siamo, e continuiamo a stare in
perfetta relazione col Principe. Diffidi dei rumori sparsi dai speculatori
di torbidi</i>.»
</p>

<p>
Nel 5 febbraio, onde tôrre via il sinistro effetto delle insinuazioni
di scissura fra la Corona e il Ministero, pei casi successi a
Siena, annunzio nel <i>Monitore</i>: «Cessi ogni trepidazione; la città si
rassicuri; <i>la stretta armonia fra il Principe e il suo Ministero,
anzichè soffrire alterazione, ogni dì più si conferma</i>.»
</p>

<p>
Per isbaldanzire i maneggi dei Repubblicani, e levare loro ogni
male concepita speranza, che il Governo potesse sopportarli pazientemente,
io componeva e faceva stampare nel Giornale Officiale
il seguente articoletto in forma di lettera, che immaginava
pervenuta da Roma <i>il 7 febbraio 1849</i>. «I buoni Italiani convenuti
qui in Roma, pare che abbiano deposto il pensiero di proclamare
la Repubblica. Tutti i frutti, in ispecie i politici, quando
sono immaturi, guastano la salute. Piemonte si chiuderebbe
in politica isolata, seppure non irrompesse manifestamente
ostile. Toscana, <i>noi lo sappiamo, vuole il Principato democratico
e repugna dalla Repubblica</i>; — non parlo già del Governo, che
io non conosco, ma del <i>Popolo nella sua maggiorità</i>. Così invece
di stringerci per la guerra della Indipendenza, avremmo la guerra
civile, madre infelicissima di servitù interna ed esterna. A
<span class="pagenum" id="Page_173">[173]</span>
questo pensino tutti quelli che si dicono amanti della Patria.
Se vuolsi avvantaggiare la veneranda madre Italia, è un conto;
se pescare nel torbido, incendiare un pagliaio per riscaldarsi
le mani, è un altro. Ma siccome io reputo coloro che
professano concetti repubblicani, uomini di ottima fede, almeno
la massima parte, così <i>richiamino la mente alla grave considerazione
degli elementi che ci stanno sotto mano</i>, e giudichino nella
rettitudine del cuore. Gli uomini sono uomini, e si dispongono
con le persuasioni e col tempo; con l'esorbitanze si rovesciano,
e inferociscono.<a class="tag" id="tag145" href="#note145">[145]</a>»
</p>

<p>
Ma l'Accusa, che sospetta sempre in me trattato doppio, insorge,
e dice: tutte queste sono «<i>lustre, finte, e mostre per parere</i>;» voi
tenevate due corde al vostro arco; voi siete l'uomo <i>vafer, atque
callidissimus</i>, dei Latini; nella composizione del vostro corpo, per
<span class="pagenum" id="Page_174">[174]</span>
tre quarti almeno, ci entra carne di volpe. Bene! Grazie! La
fortuna, fra tante acerbità, mi fu cortese di amici, fra i quali
dilettissimo e venerato il signor Giovanni Bertani, che, intrinseco
già del padre mio, me lo rappresenta adesso per affetto,
per cura, per ogni altra cosa più dolce; e la Istruzione lo sa.
Ora può credersi sincero, almeno quello che confidavo a lui:
non era destinato a sapersi; dovevano rimanere le mie espressioni
riposte nello animo suo. E quando io gli facevo la confidenza
dei miei pensieri? Poche ore prima che Niccolini mi annunziasse
il successo di Siena, e mi aprisse il disegno di proclamare la
Repubblica, e me volere a forza Dittatore. — E come? — Oh! non
dubiti l'Accusa: in guisa, che i suoi stessi sospetti rimarranno placati:
con lettera, che porta il doppio marchio delle Poste di Firenze
e di Livorno. — E che dic'ella cotesta lettera? — Giovanni
Bertani, con lettera del 6 febbraio, mi ragguagliava come la città
andasse turbata nelle decorse notti con le grida di — <i>Viva la Repubblica</i>!
e giorni innanzi un certo tale avere tenuto parlamento
al Popolo dalla terrazza della Comunità, in senso <i>repubblicano e comunista</i>.
Io così gli rispondeva la sera del <i>7 febbraio 1849</i>: «Tutto
andrà pel meglio, purchè costà non avvengano disordini. Screditate
questi mestieranti torbidi e sviscerati della Repubblica
per aver pane dal Principato. S... va fischiato. Lo stesso sacramento
in bocca sua diventa sacrilegio: vergogna al Popolo
che sopporta simili Apostolati.»<a class="tag" id="tag146" href="#note146">[146]</a>
</p>

<p>
Ma l'Accusa (per adoperare il suo linguaggio) dirà: non sono
questi <i>atti univoci</i>, non <i>prove limpidissime</i>; gli è forza che vi scolpiate
<i>luminosamente, splendidamente</i>; bisognerebbe conoscere proprio
quello che ruminavate tra voi altri Ministri, quello che tenevate
giù dentro al profondo del cuore. — Ahimè!
</p>

<div class="poem">
<p class="i5"><i>Facilis descensus Averni.</i></p>
<p class="dotted">. . . . . . . . . . . . . . . . . . . . . . .</p>
<p><i>Sed revocare gradum, superasque evadere ad auras,</i></p>
<p><i>Hoc opus, hic labor est.</i></p>
</div>

<p>
Ebbene, voi lo volete sapere? Ve lo dirò. Quando il Presidente
del Consiglio partiva per Siena, io gli spediva dietro una lettera in
<span class="pagenum" id="Page_175">[175]</span>
data del <i>6 febbraio 1849</i>, nella quale, dopo avere dettato al Segretario
le notizie pervenute in giornata, di mia mano aggiungevo
per poscritto: «P. S. Con Marmocchi e CC. bisogna dare prova sensibile
a S. A., che la sua sicurezza impone ch'egli e la sua famiglia
tornino subito a Firenze. <i>Bisogna salvarlo anche suo malgrado</i>.»
</p>

<p>
L'Accusa ringhia, ma non lascia presa, e pretende la prova
della mia incolpabilità avere ad essere sfolgorante come la faccia
di Giove quando comparve a Semele. Cotesto fu mal consiglio;
troppo volle costei, e diventò cenere... pur va, Accusa, e cenere
diventa. — Avvisato dalla signora Laura Parra, che nella notte
del 7 febbraio od ella sarebbe andata, o avrebbe mandato (chè
ciò non bene ricordo), a Siena, le confidava, breve ora e forse pochi
momenti innanzi che giungesse lo annunzio della partenza del
Granduca, la lettera qui oltre impressa. Depositata presso persona
di fiducia del presente Governo, mi viene ora restituita, affinchè
me ne valga a confondere la impronta Accusa, che arreca ribrezzo
e accoramento a quei medesimi, i quali nella mia vita politica
mi procederono più avversi. — Pubblicando questa lettera
dichiaro, che il giudizio quivi espresso da me intorno alcuni individui,
come formato sopra notizie altrui, non già sopra osservazioni
proprie, è erroneo, ed ebbi a doverlo riformare più tardi. —
</p>

<p class="indl">
«A. C.
</p>

<p>
«<i>Modena</i>. — Non si verifica, nè si conferma la notizia.
</p>

<p>
«<i>Civica</i>. — Bisognerebbe ricorrere alle Camere per Legge
speciale. Concerto con D'Ayala se può farsi altrimenti; ingaggierei
Volontarii per un anno. Stasera conferiremo. I Circoli si
offrono pronti a secondarmi.
</p>

<p>
«<i>Mordini</i>. — Anche per le notizie della signora Laura è un
cupo ambizioso che ci mina sotto. Credi potertene servire con
sicurezza, o vuoi rovesciarlo nella polvere? Pensaci: dimmelo,
e fa come vuoi.
</p>

<p>
«<i>Andreozzi</i>. — Rimandatemelo subito: ora è necessario a me:
nulla giova a voi.
</p>

<p>
«<i>Roma. — Non hanno proclamato la Repubblica; ed è bene.</i>
</p>

<p>
«<i>Torino</i>. — Gioberti prevale adesso; ma vuole accostarsi:
<i>per me, sempre nei limiti omai stabiliti</i>, accolgo qualunque comunicazione.
</p>

<p>
<span class="pagenum" id="Page_176">[176]</span>
«<i>Saracini</i>. — Pensate a sostituire persona democratica,
energica, cittadina sanese: se no, vedremo se va Del Medico;
ma lo credo difficile. Tenta Dell'Hoste. Io pure lo tenterò.
</p>

<p>
«<i>Marmocchi</i>. — Avrà quanto chiede: forse no la montura;
per domani certamente sì.
</p>

<p>
«<i>Se non crepo, reggerò ogni cosa. Retrogradi e Rossi mi tengono
in subuglio il Paese: bisogna dare una zampata ad ambedue.</i>
</p>

<p>
«Saluta il Granduca, e digli da mia parte che oggi non gli
scrivo, perchè proprio non posso. Non mi muovo più di Palazzo.
Abbia coraggio e fede in noi, come noi ne abbiamo in Lui. Cacci
via da sè gente che non sa altro che atterrirlo e lasciarlo indifeso;
e siccome io non ho mezze misure, — se credi, leggigli
anche questo periodo, ed anche tutta la lettera. — Quando può,
torni con la famiglia, conquisti e si mantenga i cuori. Diavolo!
Vuol egli acquistare fiducia mostrando sospetto? — Alla Granduchessa
soprattutto insinua questo; — si ricordi del proverbio:
Il Diavolo non è brutto come si dipinge; — e noi non siamo orsi.
La mostra (e sei tu) val meglio della balla (che sono io), e questo
succede sempre; ma non si offrono angioli per campioni di
demonii.
</p>

<p class="indl">
«Saluti a Marmocchi; riguardati; addio.
</p>

<p class="indl">
«Firenze, 7 febbraio 1849.
</p>

<p class="indr">
«Am.<sup>o</sup> <span class="smcap">Guerrazzi</span>.»
</p>

<p>
Adesso che cosa dirà l'Accusa? L'Accusa dice, ch'è evidente
come di lunga mano, avanti il 7 febbraio e nel 7, cospirassi a instituire
la Repubblica, e a rovesciare il Principato Costituzionale,
e a cacciare via il Principe dalla Toscana; — e tale sia dell'Accusa!
</p>
</div>

<div class="chapter">
<h2 id="cap13">
XIII.<br />
<span class="smaller">Mio concetto intorno alla Repubblica.</span>
</h2>

<p>
L'Accusa nel § 85 dichiara non importare nulla indagare se
io riputassi sempre od in massima la <i>Repubblica</i> forma buona ed
accettabile per la Toscana, quando si sa<a class="tag" id="tag147" href="#note147">[147]</a> che fui elemento <i>disorganizzatore</i>. — A
me pare all'opposto che importi moltissimo, imperciocchè
<span class="pagenum" id="Page_177">[177]</span>
nelle criminali disquisizioni, se io male non appresi
nelle scuole, hassi principalmente a ricercare lo <i>affetto</i> che lo imputato
può avere avuto a commettere la colpa; ed invero quando
non occorra veruna delle cause che i legisti chiamano di <i>delinquere</i>,
ed anzi ne occorrano contrarie, viene la coscienza dei Giudici
facilmente condotta ad escludere il dolo dall'azione incriminata.
L'Accusa da sè stessa discorda, dacchè nel § 83 la
vediamo registrare la notizia «che ho <i>interessato</i> altre volte, e
sempre per cause politiche, or la Giustizia, or la Grazia;»
quasi per dedurre l'abito vecchio a questa maniera di falli; e
ciò sta bene, perchè nel suo concetto cotesta sciagurata memoria
poteva nuocere. Nel § 85 poi quale sia stata la mia professione
politica non importa conoscere; e sta bene, perchè può
giovare. E questa ricerca gioverà ad un'altra cosa, voglio dire,
a mostrare quale potesse essere il motivo pel quale i Repubblicani
me volessero piuttosto Mancipio, che Capo, in potestà di
loro.
</p>

<p>
La insipienza non cessa ingiuriare la Repubblica, come se
non fosse e non fosse stata forma governativa di Popoli incliti
nella Storia, ma sì piuttosto modo di vivere di gente usa alle rapine
ed al sangue. Da parte siffatte stupidezze; e giovi ripetere col
signor Guizot: «La Repubblica è in sè forma nobilissima di governo:
suscita inclite virtù, ha presieduto al destino e alla gloria
di Popoli grandi.»<a class="tag" id="tag148" href="#note148">[148]</a> Chiunque dia opera allo studio delle
umane lettere facilmente della Repubblica s'innamora, però che i
precipui scrittori così greci come latini appartengano al periodo
repubblicano; i capitani famosi, le geste sublimi per eccellenza
si vedano apparire ed imprendere nelle Repubbliche antiche; nè
le Repubbliche del medio evo aggradiscono meno per la vita
feconda che le commuove; piacciono le vittorie contro la barbarie;
<span class="pagenum" id="Page_178">[178]</span>
piacciono gli uomini che vi si agitano dentro, i quali, portentosi
per certa loro salvatica grandezza, dominano il pensiero. Ancora:
filosofi, per istituto di vita o per virtù di fantasia appartatisi
dalle condizioni effettuali degli uomini, si dettero a speculare intorno
al migliore governo della società, e astrattamente parlando
immaginarono ottimo essere quello dove le fortune fossero pari o
comuni, uguali le persone nelle prerogative, nei diritti e nei doveri;
non doversi fare inciampo alla volontà liberissima col vincolo
ingiurioso delle Leggi, conciossiachè lo spirito umano, memore
della sua origine divina, avrebbe inteso, senza posa, spontaneo,
</p>

<div class="poem">
<p>Al decente, al gentile, al buono e al bello.</p>
</div>

<p>
<i>Saturnia regna</i>! — In cosiffatte Repubbliche Tommaso Moro propone
che la pena capitale abbia a consistere nello appiccare un cerchio
di oro, io non ricordo bene se al naso o in quale altra parte del delinquente.
Sogni di Angioli sono cotesti, e Dio faccia tristo colui
che desta i sognatori! Ma gli uomini non dormono tutti, nè sempre;
la massima parte di loro uscendo dalle astrattezze forza è
che si travagli per la dura esperienza della vita. I poeti non hanno
a tenere la mano al timone, ma dalla prua del naviglio contemplare
lo emisfero interminato, dove è fede che troverà pace l'ansia
irrequieta che affatica i petti mortali.
</p>

<p>
Meditando su le Storie, conosciamo come le Repubbliche abbiano
durato fra procelle, e poco; lo esercizio smodato delle virtù
che pure le alimentano, averle condotte in rovina; la uguaglianza
immaginata, fine a conseguirsi impossibile; se tace la smania di
superarsi in ricchezze, subentra più intensa l'agonia di vincersi
con le ambizioni, co' brogli ed anche con lo splendore di gesti
famosi; per cui Aristide un giorno dirà agli Ateniesi, che, se desiderano
pace, lui e l'emulo Temistocle gittino giù nello <i>Apotete</i>.
Ella cammina così la bisogna; se togliete via le passioni, e l'uomo
è fatto pietra; ma voi non le volete, nè potete tôrre, e allora
nelle società corrotte esse partoriranno turpi gare di viltà, e di
delitti; nelle sane, emulazioni di studii, ed anche di gloria;
nobilissime invero, e non pertanto seme immortale di disuguaglianza
fra gli uomini, nè meno delle altre dannose alla Repubblica.
Considerate le Storie, vediamo che virtù fa forza, forza superbia,
superbia corruttela; e l'ambita grandezza consuma i popoli
come macina molare; non mancano però uomini di peregrino
<span class="pagenum" id="Page_179">[179]</span>
intelletto, i quali ostinati in certe loro immaginazioni si voltano
alle Storie, e le contemplano non come elleno sono, ma come
loro talenta. Io non gli maledico; mestiere plebeo è questo; ma gli
assomiglio a quel Don Pietro di Portogallo, che, acceso di amore
per la morta moglie, la vestiva di vesti magnifiche, le poneva
in testa corona, al collo e agli orecchi monili e gioie, e delirando
la volea pur viva. — Essi vi diranno presentare le Storie due periodi,
quello dell'<i>autorità</i> e quello della <i>personalità</i>, per mettere capo
al terzo, che è il Messia, quello della <i>fratellanza</i>; ma la faccenda
procede altrimenti, e troviamo bene spesso, troppo spesso, Stati
che invece di progredire verso il periodo ultimo, stornano verso
l'autorità; anzi, verso la barbarie; anzi, verso lo assoluto potere
della spada. Intendono volere distrutte le disuguaglianze degli
averi, della prestanza personale e perfino degli intelletti, e predicano
questo quando le disparità appaiono più disperate. Nel secolo
che vide Napoleone, Cuvier, Berzelius, e Goethe, e Byron, e Alfieri,
andate a parlare di uguaglianza d'ingegni! E quando si arrivasse
alla divisione degli averi, io vorrei un po' sapere quanto
ella avrebbe a durare, e come farebbero a impedire che nascesse
il prodigo e l'avaro, il cupido e il trascurato, lo industrioso e lo
infingardo. La società umana non può nè vuole uscire da uno
stato che conosce, e che spera migliorare mercè progressive riforme,
per precipitarsi dentro un abisso che non conosce, e che
teme: <i>omne ignotum terribile</i>. E almeno gli arditi riformatori andassero
d'accordo fra loro! Ma no; quegli vuole moneta e proprietà
soppresse, questi risparmia la moneta; uno pretende la donna
libera, un altro chiusa; chi lascia stare il matrimonio, chi lo abolisce;
vi ha chi reputa il suffragio universale ingiuria alla proprietà;
non manca chi sostiene la libertà di commercio tirannide commerciale;
vi ha perfino chi immagina pagare il debito pubblico
della Inghilterra con le uova.<a class="tag" id="tag149" href="#note149">[149]</a> Mentre però procurano rovesciare
<span class="pagenum" id="Page_180">[180]</span>
Dio, religione, matrimonio, famiglia, eredità, proprietà, potenza
individuale, tutto quanto insomma fin qui venerammo e rispettammo,
non sanno dove andremo a cascare. Qualche esperimento
hanno fatto, e capitò male: nonostante si ostinano, e forse può
darsi, ma non lo credo, che a sciogliere la società pervengano;
a riordinarla non mai.
</p>

<p>
Non ragioniamo di siffatte dottrine che, <i>con molta imprudenza
e senno poco</i>, vedo formare perpetuo argomento di qualche Giornale
fra noi; certo per imitazione francese, come se noi avessimo comuni
con Francia travagli e dolori. Torniamo a favellare delle
forme del Governo.
</p>

<p>
I dottori della Repubblica di leggieri concedono vera la sentenza
del Montesquieu, che la Repubblica democratica si fondi sopra
la virtù; ma aggiungono subito, ch'egli ha confuso la causa
con lo effetto; la virtù dovere essere figlia, non madre di libertà;
e questo diceva anche Alfieri: — però aspettare, per vendicarci
in libertà, ad avere fatto procaccio, durante il servaggio, delle
virtù necessarie per mantenerci liberi, torna lo stesso che condannarci
a catena perpetua. Nè siffatto ragionamento è destituito di
verità, se non che, invece di giovare alla conseguenza che ne deducono,
le nuoce. Di vero, invece di precipitare la umanità a
corsa, dove non le basteranno le piante, vediamo un po' se ci
fosse verso d'incamminarla mano a mano verso il meglio: se fu
cieca e brancolò per tenebre, perchè volere che duri cieca a brancolare
per non sopportabile luce? Quando lo schiavo rompe la catena,
la sua libertà appare vendetta e delirio;<a class="tag" id="tag150" href="#note150">[150]</a> l'adopera in usi
pessimi, finalmente si spossa, e allora di leggieri è restituito al
pristino stato.
</p>

<p>
I governi costituzionali pertanto, <i>purchè sinceri</i> (e qui, secondo
me, è dove giace nocco), si adattano meravigliosamente alle attuali
condizioni della società, nè virtuose tutte, nè corrotte tutte, e piuttosto
<span class="pagenum" id="Page_181">[181]</span>
penzolanti di qua che di là; eglino somministrano forme abbastanza
late, dove si può, senza scosse, camminare al meglio; impresa
non superiore alle nostre spalle, e però non disperata; sistema nel
quale capendo democrazia, aristocrazia e monarchia, l'azione popolare
nel progredire vi si afforza con la pratica dei negozj pubblici, con
le virtù, e soprattutto col diminuire l'amore per sè, ed estendere
l'amore per la patria. In questo modo si evitano le cadute, più
dure che non è soave il salire; quello che si acquista si mantiene;
delle riforme sociali si promuove quel tanto che i costumi sono
apparecchiati a ricevere. La umanità è corpo grave, disacconcia a
moti repentini; e quando tu la costringi a saltare, corre rischio
che si rompa le gambe o che affranta si accasci. Che qualcheduno
la preceda con la torcia accesa a schiarirle il cammino, bene sta;
ma non le vada tanto innanzi, che, fissa in quel lume lontanissimo,
non veda i pericoli che le si parano sotto i piedi.
</p>

<p>
Essendo pertanto avvenuto, che uomini, i quali speculativamente
si mostrarono parziali a forme di governo latissime, fossero
assunti al Potere, nè si trovassero abilitati a ridurre in pratica
le teorie manifestate, si ebbero, senz'altro, <i>rimprovero di mutata
fede</i>, e di peggio. Accusa, a mio parere, ingiusta; imperciocchè
a comporre un trattato e a scrivere un libro basti poca carta e
inchiostro e il proprio cervello, ma per condurre un Popolo sia
forza consultare i suoi desiderii, i suoi bisogni e la sua potenza.
Nè si deve, senza le solite stemperatezze dei Partiti, biasimare chi,
vedendo che tutto non si può nè ad un tratto, e forse alcune cose
mai, con lealtà di cuore e fede intemerata si mette a raccogliere
le possibili. Così non si biasimava Platone, se, avendo scritto il
<i>Trattato della Repubblica</i>, si conduceva a Siracusa per mansuefare
lo efferato animo del tiranno Dionigi; nè Tommaso Moro, il quale,
comecchè dettasse il <i>Libro della Utopia</i>, consentiva a tenere ufficio
di Gran-Cancelliere d'Inghilterra sotto Enrico VIII; nè il Moro
perciò vendeva la sua coscienza a cotesto re, e lo mostrò con la
morte. — E Cocceio Nerva compiacque piuttosto al suo fiero talento,
che al bene della umanità, quando, pria che vivere sotto
Tiberio, sostenne morire, conciossiachè è da credersi che con l'autorità,
la quale esercitava grandissima, e l'amicizia che l'Imperatore
gli professava, avrebbe potuto, per avventura, temperare la
truce indole di quello.
</p>

<p>
Migliaia e migliaia di persone, tinte in chermisi fino alla radice
<span class="pagenum" id="Page_182">[182]</span>
dei capelli, presero a impallidire da un lato dopo la battaglia
di Novara, e di tanto progredirono, che, svanito anche il verde,
dopo il 12 aprile si trovarono perfettamente partiti di rosso e di
bianco. Cotesti esempj non fanno per me: prima che la dignità
umana abbia a ricevere offesa per mia viltà, prego Dio a ritirarmi
la vita. Io non aspettai questo infortunio a chiarire come pensassi
della Repubblica, e mi mostrai avverso alla medesima prima
dello Statuto, dopo lo Statuto, semplice Deputato, e Deputato e
Ministro, libero, e prigioniero. Pei tempi che corrono, o non
pare ella all'Accusa siffatta costanza mostruosa quasi?
</p>

<p>
Nel 19 novembre 1847 ragionando per lettera col marchese
Gino Capponi (che in quel tempo erami amico, e potrebbe essermi
ancora, se fosse rimasto sempre solo coll'anima sua) intorno ai
miei concetti politici, gli scriveva in questa sentenza: «Io vedo,
e vedo certo, disordine e impossibilità di scopo a cui tendiamo,
per difetto di razionale organismo. Per me la questione è semplice:
il Governo cerca forza; hanno a dargliela i cittadini? Se
il Governo si mantiene assoluto, <i>no</i>; — se modifica il suo principio
convenientemente, <i>sì</i>. Io, perdurante la mia vita, ho combattuto
il primo, e certo non posso nè devo sovvenire che al
secondo. Nonostante, se questo mio fosse errore, se dovesse
contristare i migliori e più sicuri amici miei, io non rinunzierò
alla mia opinione, ma la chiuderò nel mio seno, e romperò la
penna, — pregando Dio che voglia abbreviare il termine prefisso
alla mia vita.»<a class="tag" id="tag151" href="#note151">[151]</a>
</p>

<p>
Nel <i>decembre del 1847</i>, scrivendo certe mie <i>Memorie</i>, m'indirizzava
a Giuseppe Mazzini con queste parole: «Molta terra e
molto mare ci dividono adesso: corrono <i>anni ben lunghi che noi
non ci mandiamo neppure un saluto: le opinioni diverse ci separarono</i>.
Tu inebriato di amore, e confidando troppo nella umana natura,
nella casta ed ardente fantasia immaginavi non possibili
<span class="pagenum" id="Page_183">[183]</span>
destini ai tuoi fratelli, e li volevi ad un tratto felici e vendicati
dal servaggio che è offesa a Dio ed onta alla dignità dell'uomo.
<i>Io, più provato alla dolorosa esperienza, quel tuo soverchio volere non
consentiva; e pretendere fuori di misura, mi pareva tornasse il medesimo
che non profittar nulla</i>. Ed in questo ancora differivamo,
che il bene divisavi <i>imporre ai popoli repugnanti e ignoranti; io
poi, forse di soverchio studioso dell'altrui libera volontà, ricusava costringerla
anche a quello che per avventura era ottimo</i>.»<a class="tag" id="tag152" href="#note152">[152]</a> E favellando,
a pagine 25, delle varie tirannidi che contristano la terra,
dichiarava: «Ho provato nella vita occorrere di molte generazioni
di tirannidi; nè sempre cingono corona di oro, <i>ma bene spesso
berretto frigio</i>; nè sempre muovono dai potenti, ma bene spesso
<i>dalla miseria importuna, dalla querula presunzione e dalla cieca
ignoranza</i>.»
</p>

<p>
Così nei tempi in cui potevasi non solo impunemente confessare,
ma anzi tôrre argomento di popolarità dalla confessione di
avere promosso o partecipato a sètte politiche, io volli manifestare
come avessi mai sempre rifuggito da quelle, e ne dissi il perchè;
chiarii dividermi da Mazzini antica e profonda diversità di opinione;
lamentai la sua corrispondenza da moltissimi anni interrotta;
la tirannide del berretto rosso stimatizzai. Nel medesimo
anno pubblicai il libro <i>Al Principe e al Popolo</i>, di cui ho favellato
altrove.
</p>

<p>
Della libertà così vi ragiono: «Della libertà che per esercitarsi
offende la Legge, non è da godere: la libertà non iscambiamo
con la licenza: quella è vita, questa è morte dei Popoli. — «Di
più ragioni io conosco libertà, diceva il Parini: libertà vanitosa,
libertà soverchiatrice, libertà ciarliera, con tante altre
specie ch'è più onesto tacere: amo la libertà anche io, ma non
la libertà fescennina.» — Ed io consento con quel santissimo
petto.»<a class="tag" id="tag153" href="#note153">[153]</a>
</p>

<p>
Avvertiva i pericoli dello essere andati prima troppo tardi,
e dello andare adesso troppo presto: «Sventura grande nelle società
umane è quella, che il tempo non procede mai equabilmente;
prima noi camminavamo un'ora dentro un anno: adesso
in un'ora precipitiamo un secolo: però, quello che parve ottimo
<span class="pagenum" id="Page_184">[184]</span>
ieri, apparisce disadatto oggi, forse pessimo domani: una grandissima
vertigine ci offusca tutti, ed io non maraviglio se alcuno
perde la bussola.»<a class="tag" id="tag154" href="#note154">[154]</a>
</p>

<p>
Ma soverchio sarebbe allegare citazioni; solo io prego i lettori
esaminare come a pagine 42 prevedessi i moti toscani, ne
indicassi le cause, e secondo il mio corto intelletto ne proponessi
i rimedj, fra i quali mi pareva efficace quello che il Governo precorresse
le voglie del Popolo discretissime allora, riprendesse forza
ed autorità, inspirasse fiducia co' fatti, la meritasse, e concedendo
anche più di quello che portavano i desiderii presenti, togliesse
motivo al nascere dei futuri.<a class="tag" id="tag155" href="#note155">[155]</a> Scendendo alle specialità, persuadevo
una Rappresentanza di uomini eletti e pagati dalle città, i quali
cooperassero alla formazione della Legge.<a class="tag" id="tag156" href="#note156">[156]</a> E la forma della consigliata
Rappresentanza desiderava non fosse inglese, o francese,
o spagnuola, ma italiana, confacente alla indole, ai costumi e alle
condizioni nostre, ed in modo che alcuno dei Potentati di Europa
potesse con la forza sì, ma non col diritto perseguitare.<a class="tag" id="tag157" href="#note157">[157]</a> Non intendevo
pertanto che al Principe s'imponessero leggi intorno alla
forma della Rappresentanza, pago di quello che suggeriva egregiamente
il signor marchese Daniele Zappi in certo suo libro intorno
alle condizioni della Toscana: «Se non che tanto ci avanzammo
nella carriera politica, che non più risponderebbe alla presente
situazione delle cose lo appello fatto ai provveditori delle Camere,
e a pochi altri: in quella vece si rende ora indispensabile,
che dalle provincie toscane, e in modo alquanto più largo
della Romana Deputazione, sieno convocati probi e savii cittadini,
che a riformare le Comuni si adoperino col Governo, e che
innanzi di disciogliersi sappiano ottenere dalla clemenza sovrana
una forma di nazionale Deputazione, come istituzione
dello Stato, la quale concorra a coadiuvare il Governo, e valga
a sostenere gl'interessi del Popolo, vera ed unica base di nuovo
ordinamento politico dello Stato.»
</p>

<p>
Questa Rappresentanza, come al prelodato Marchese, sembrava
anco a me capace di salvare il Ministero dal popolare commovimento,
ponendosi fra Governo e Popolo: essa raccoglierebbe le
speculazioni degli scrittori politici, e dopo averle ponderate le
presenterebbe al Governo; riterrebbe il Popolo da seguitare dottrine
<span class="pagenum" id="Page_185">[185]</span>
diverse, e varii capi, potendo riposare nei suoi Deputati; e
finalmente, tra gli eccellentissimi, ottimo il vantaggio che partorirebbe
questa istituzione: «guarentendo stabilmente il Popolo
dagli abusi del potere; non si potendo godere il bene della giustizia,
se assicurata non sia per lo avvenire: e come gli uomini,
per buoni che sieno, mutabili e mortali sono, così la continuata
e salda guarentigia della opera governativa non può
venire dalle persone, ma deve essenzialmente risiedere nelle
instituzioni dello Stato.»<a class="tag" id="tag158" href="#note158">[158]</a>
</p>

<p>
Parole poi piene di reverenza adoperavo verso il Principe,
e di preghiera,<a class="tag" id="tag159" href="#note159">[159]</a> e finalmente concludevo col dire, che: «principio
unico e fondamento vero di riforma, consisteva nella rappresentanza
popolare cooperatrice alla formazione della legge.»<a class="tag" id="tag160" href="#note160">[160]</a>
</p>

<p>
Ho detto come, chiuso in carcere a Portoferraio, io stendessi
una scrittura, che lasciai inedita; perquisita dall'Accusa, si legge
adesso, con mio rammarico (però che dei fatti del gennaio 1848
avrei voluto non rimanesse memoria, per onore di quelli che vi
parteciparono), nel Volume dei Documenti a pag. 60. Quivi nella
parte finale, indirizzandomi al Popolo, lo ammonisco: «Terminerò
col darti uno avvertimento, non inopportuno ai tempi che
corrono. <i>Le cose di Francia non t'illudano</i>; gli Stati <i>non vivono
d'imitazione</i>. Ogni Popolo <i>ha le sue età</i>. Non bene riscosso dal
lungo letargo, male imprenderesti a correre. <i>Sta queto</i>. Fortificati.
Sviluppa il tuo ingegno con lo studio del reggimento degli
Stati. <i>La forma costituzionale presenta campo abbastanza per questi</i>...»
E continuo col concetto, e quasi con le parole che stampai
nello aprile, e che si leggono qui oltre.
</p>

<p>
Nello aprile del 1848, dopo cotesta prigionia essendo già pubblicato
lo Statuto, dichiarando i principii di varii reggimenti, e
cercando quello che, giusta la opinione mia, meglio si confacesse
al Paese scriveva:
</p>

<p>
<i>Corriere livornese, 6 aprile 1848</i>: «Dopo lui (Luigi Filippo),
sembrò il Governo costituzionale, menzogna: ma si confortino i
diffidenti: il vizio fu dell'uomo, <i>non già dell'istituto</i>; e ricercando
per le Storie, non mancano esempj di Principi e di Popoli,
osservatori religiosi degli scambievoli doveri. — La lode
di Agesilao, dice Senofonte, non può andare separata da quella
<span class="pagenum" id="Page_186">[186]</span>
della patria, conciossiachè Lacedemone fedele ai suoi Re, non
imprese mai a spogliarli della loro potestà, e i Re non desiderarono
mai poteri più estesi di quelli che dalle leggi venissero
loro consentiti.»
</p>

<p>
<i>Nel N<sup>o</sup> dell'8 aprile</i>, trattando della Repubblica, termino: «Ora
sono eglino in noi animo e costume capaci a conseguire la Repubblica,
e, conseguita, a mantenerla? Noi ne dubitiamo grandemente,
ed esporremo le cagioni del dubbio.» <i>E nei N. 13 e 19
di aprile</i> espongo i motivi, pei quali non reputo la Repubblica governo
adattato al nostro Paese.
</p>

<p>
<i>Nel Nº del 15 aprile</i>, dico: «La monarchia costituzionale offrirci
palestra bastevole a istruirci nella scienza dei Governi.»
</p>

<p>
Capitale poi apparisce la dichiarazione diretta agli elettori,
stampata nel <i>Nº 2 maggio del medesimo Giornale</i>: «Qualunque sieno
i pensieri individuali, verun cittadino può imporre a forza la
sua opinione al Popolo, arbitro supremo del modo col quale
intende reggersi. La tirannide non porta sempre corona di oro;
qualche volta la vidi col berretto frigio: la sfidai sotto il primo
sembiante; saprò combatterla, alla occasione, sotto il secondo.
Per me, il migliore Stato è il meglio governato secondo i desiderii,
i bisogni, e le condizioni attuali del Popolo. Però, ove il
Popolo si accomodi al governo costituzionale, e prosegua di affetto
il suo Principe benemerente, a me non repugna, mandatario
fedele, sostenere la Monarchia, purchè Costituzionale davvero.»
</p>

<p>
Eletto Deputato, fra le infinite allegazioni basti una sola,
quella raccolta dalla medesima Istruzione, allegata dalla stessa
Accusa, la quale prescelgo per la data, che appartiene al tempo
in cui tornava da avere composto la scompigliata Livorno, e per
la dimostrazione dei principii politici, che me legavano allora allo
scrivente; ed è la lettera direttami nell'<i>11 ottobre</i> dal Deputato
Pigli. «Assisti con attenzione al gran dramma; e quando sarai
chiamato, sii presente. <i>Noi vogliamo la Costituzione sincera, e la
strada di ogni civile progresso, sgombra da ogni impaccio di vile
egoismo</i>. — Se occorre, scrivimi. — Io ti assicuro di tutto ciò
che uomo virtuoso può desiderare, e non già per me te ne faccio
fede, ma pel Paese mio.»
</p>

<p>
Vedasi in quella la non sospetta manifestazione degl'intimi
sensi di tale, che mi sedeva al fianco nella Camera dei Deputati,
<span class="pagenum" id="Page_187">[187]</span>
e militava allora con me sotto la medesima bandiera, e si comprenda
se io fossi lealmente, interamente partigiano della Monarchia
Costituzionale. Tale era il mio domma politico; io vi ho persistito
sempre, e fu nella fiducia che anche Carlo Pigli vi persistesse
che lo proposi al Governo di Livorno,
</p>

<p>
Assunto al Ministero, tanto più mi approfondai in quello, in
quanto che per copia maggiore di fatti venni confermato nella osservazione,
che la massima parte dei Toscani fosse alla Monarchia Costituzionale
attaccatissima. Invero, primo mio studio come Ministro
fu provocare da tutte le Autorità governative, e da tutti i Gonfalonieri
del Granducato, rapporti quanto meglio potessero esatti,
intorno lo stato politico, economico e morale delle Provincie e
Città che reggevano. Commisi, tutti questi rapporti riducessero in
quadro sinottico (come proverò in seguito), e dal libro che mostrai
a S. A., e rimasto forse allo Ufficio del Ministero, venne a risultare
in modo esatto la verità della osservazione intorno ai desiderii
del Popolo toscano. Io per me ho sempre inteso, che per governare
quanto meglio si può, bisogna porre accuratamente studio
a ricercare i fatti. I Governanti, che ai fatti non guardano, o
non li curano, o li dispettano, si rassomigliano ai fanciulli, che
corrono a nascondere il viso nel cantone, credendo non essere veduti. — Però
questo mio sistema mi ha fruttato taccia d'ignorante
e di gretto, dal Partito repubblicano.<a class="tag" id="tag161" href="#note161">[161]</a> Io posso abbandonare intera
alla censura altrui la mia mente, mi salvino il cuore; ma davvero
con idee preconcepite, e discordi dal voto universale, io non
comprendo a che cosa si riesca, tranne a sobbissare i paesi per
soverchia presunzione di sè.
</p>

<p>
Però nella Circolare del 12 novembre 1848, indirizzata ai
Prefetti, dopo avere parlato del periodo procelloso che percorrevamo,
dichiaro: «I principii monarchico e democratico possono
vivere in pace fra loro, a patto però, che il primo si mantenga
<i>leale</i>, il secondo proceda <i>temperato</i>. I re durarono nella Repubblica
di Sparta, e progenie inclita di Ercole eroe furono Codro,
Agide e Agesilao, onore della umanità. Se il presente Ministero
fosse andato persuaso, <i>che Principe e Popolo camminino contrarii
disperatamente, non sarebbe salito ai Consigli del Capo Supremo
dello Stato</i>.»
</p>

<p>
<span class="pagenum" id="Page_188">[188]</span>
Più oltre: «Alle persone senza consiglio stemperate, dite che
noi siamo antichi amici della Libertà, che la nostra fede non
può tornare sospetta, che ci ascoltino come fratelli, e sappiano
essere <i>più onorato del desiderare nuove libertà, mostrarci capaci di
adoperare dirittamente quelle che abbiamo ricevuto</i>.»
</p>

<p>
E nella seduta della Camera dei Deputati, come di sopra ho
avvertito, bandii solennemente non esser suonata l'ora della Repubblica
in Italia; e la generosità del Principe e i suoi meriti presso
il Popolo, e l'obbligo di questo a mostrarsi grato, per lo insigne
beneficio ricevuto.<a class="tag" id="tag162" href="#note162">[162]</a>
</p>

<p>
Al quale cumulo di fatti vogliansi di grazia aggiungere gli
altri riferiti in altra parte di questa Memoria, e si vedrà come
io mi fossi pronunziato apertamente contrario alla Repubblica,
per calcolo rigoroso di giudizio, e per probità politica; e come
esatti manifestassi i principii, guida costante del mio operato,
secondo che sarà chiarito in appresso.
</p>

<p>
Io non posso concludere questa parte del mio ragionamento
senza difendermi da un'accusa... ma per questa volta è <i>repubblicana</i>! — Comprendo
benissimo, che difenderci di dietro e davanti
ella è impossibile cosa; nonostante non consente l'animo,
quantunque presago della difesa disperata, abbassare vinto le
mani. Come nell'Appendice sarà manifesto, uno scrittore di setta
repubblicana con molta querimonia mi appunta che nei destini
della Italia io non avessi fede, nè nella virtù dello entusiasmo;
freddo calcolatore essere io, e nel respingere il concetto repubblicano
mi consigliassi con le dottrine del Machiavello e del Guicciardino.
Aborrente, come ogni onesto dev'essere, a giudicare le
intenzioni altrui, io raccomando al signor Rusconi leggere e meditare
queste parole di Ugo Foscolo, che per certo non fu cuore
freddo, nè tepido amatore della Patria e di quanto potesse ridondare
in augumento di lei, ond'egli giudichi se in parte potesse
farne ragione pei suoi amici, o per sè:
</p>

<p>
«Quando il Popolo torna a precipitare nella corruzione,
allora ad alcuni bennati le teorie sono stimolo a nobile vita,
a sublimi speculazioni, a generosissime imprese; ma alla universalità
de' cittadini necessitano rimedj desunti dalla esperienza,
e consentiti dalla natura dell'uomo. Catone fu d'onore
<span class="pagenum" id="Page_189">[189]</span>
a sè; ma di che pro alla Repubblica? La sua virtù pareva ostentazione,
e fu alle volte derisa; però infruttuosa: non doveva
piegare i costumi, bensì lo ingegno, alla condizione de' tempi; e
se non fosse temerità giudicare di tanto uomo, direi ch'egli era
più filosofo che cittadino romano; perchè s'ei non avesse inteso
a procurare alla Patria il <i>bene assoluto</i>, avrebbe per avventura,
col valersi dello stato d'allora, potuto procurarle <i>quel più di bene
che si poteva</i>.»<a class="tag" id="tag163" href="#note163">[163]</a>
</p>

<p>
Che se il sig. Rusconi e gli amici suoi mi vorranno essere
benigni di proseguire nella lettura del libro, che cotesto austero
intelletto scriveva proprio per noi, troveranno, spero, argomento di
spiegare la mia mente, senza attribuirmi le brutte intenzioni che
lo infelicissimo non dirò amore, bensì furore di parte, gli mette
in pensiero.
</p>

<p>
«Ma io adorando la sapienza e la onnipotenza di Dio, e senza
arrogarmi di giudicarla, o di bilanciare il meglio ed il peggio di
quanto poteva fare o non fare, nè interpretare i suoi fini, <i>mi
rassegno ai fatti, benchè discordino dai miei desiderii</i>, e m'ingegno
di osservare le prove perpetue, che le cose e gli uomini,
come stanno, mi somministrano; e <i>con l'unico lume della esperienza,
dirigo fra tante tenebre le mie opinioni a quel poco che io
posso in utilità della Patria</i>.»<a class="tag" id="tag164" href="#note164">[164]</a>
</p>

<p>
E che io poi non meriti anatema, per essermi mostrato difensore
e custode del Principato Costituzionale, avverso a scapigliata,
debole, e non possibile Repubblica, mi giovi per ultimo
citare un'altra volta Ugo Foscolo, che la Italia nostra con le armi
difese, con gli scritti onorò, e che morì esule mandando l'ultimo
sospiro, lo estremo suo desiderio a lei, e per lei.
</p>

<p>
«Alcuni <i>esaltando principii di perfezione politica ardono le
menti</i>; ma gli animi sono corrotti; quindi ogni tentativo verso
lo impossibile, prorompe a corruzione maggiore: testimonio la
<i>Rivoluzione di Francia</i>. Non tutti i Popoli, nè tutti i tempi possono
tutto: l'esempio degli Stati Uniti di America, popolo nuovo,
suscitò il desiderio di libertà nei Francesi, che avevano
inveterata depravazione; <i>lo esempio della Inghilterra, che tanti
anni addietro aveva per più di un secolo patito le stesse carnificine</i>,
<span class="pagenum" id="Page_190">[190]</span>
dovea limitare i loro desiderii ad ottenere un Monarca, ed
una Costituzione....»<a class="tag" id="tag165" href="#note165">[165]</a>
</p>

<p>
E tanto basti per ora.
</p>
</div>

<div class="chapter">
<h2 id="cap14">
XIV.<br />
<span class="smaller">Concetto dei Repubblicani.</span>
</h2>

<p>
L'Accusa lo sa, — quando allega la petizione del Circolo fiorentino
del 21 gennaio 1849, che domanda i Deputati Toscani sieno
presenti a Roma il 5 febbraio per la Costituente italiana: lo sa, — quando
riporta la lettera, che afferma emanata dal Presidente del
Circolo fiorentino: lo sa, — quando allega il Decreto deliberato nell'8
febbraio sotto le Logge dell'Orgagna, che proclamava la decadenza
del Principe: lo sa, — quando narra che il Niccolini in nome del Popolo
gridava nella sala del Consiglio Generale <i>decaduto il Granduca
dal trono, e sciolte le Camere</i>: lo sa, — quando accenna alla stampa
quotidiana, di cui insistente, perpetuo, fu grido fino dal 9 febbraio
1849:
</p>

<p>
(<i>Alba</i> dal Nº 453 al Nº 456, e dal 463 al 470; — 15 febbraio — 4
marzo 1849.)
</p>

<p>
«Unione con Roma! Unione con Roma!
</p>

<p>
«Domani forse sarebbe troppo tardi. Una nota diplomatica
potrebbe barricarci il cammino, distruggere con un tratto di
penna i nostri voti, i voti di Roma, e le comuni speranze.
</p>

<p>
«Unione con Roma! Unione con Roma!
</p>

<p>
«Domani forse lo annunzio della invasione nemica potrebbe
chiamarci tutti alla frontiera, potrebbe impedirci di convocare la
nostra Costituente, e così obbligarci a rimettere la Unione ad
epoca indefinita.
</p>

<p>
«Un Governo solo di Roma e Toscana; uno scopo solo a
quel Governo: la guerra; — una patria sola ai governanti e ai governati:
l'Italia.»
</p>

<p>
Dal Nº 473 al Nº 500 (7 marzo — 3 aprile 1849) diventò più
acre.
</p>

<p>
«Fino a tanto che la Toscana non sia unita in uno Stato
solo con Roma; fino a tanto, che il Popolo non sappia su quale
<span class="pagenum" id="Page_191">[191]</span>
principio si fonda il Governo voluto da lui, ed a quel Popolo
non si dieno armi, non s'ispiri fiducia; fino a che si lasci sbollire
lo entusiasmo, nascondersi infruttuoso il danaro, e gli elementi
di esso; insomma fino a tanto che si edifichi sul passato,
senza prevedere l'avvenire, —  la rivoluzione di Toscana sarà
un'amara ironia.»
</p>

<p>
E ciò in quanto a concetto; in quanto a persone, il Partito
piuttosto demagogico che repubblicano, nel timore di non avermi
favorevole, nè di potermi dominare con la forza, già da gran tempo
s'industriava a scalzarmi sotto, me affermando incapace a rappresentare
il vero governo democratico, e a tenermi come un mezzo,
come un gradino, e niente più.<a class="tag" id="tag166" href="#note166">[166]</a> Qui si accennava chiaramente
ad una rivoluzione, e si predicava volerla fare in onta mia. Perchè
non proteggevano i Magistrati, non dirò me o il Ministero, ma
lo Stato? E sì che in simili faccende «<i>il Governo ricava forza dalla
Magistratura, non gliene partecipa!</i>» Nè il Ministro poteva assumere,
senza ingiuria della giustizia, le parti di offeso, di accusatore
e di giudice.
</p>

<p>
E il Giornale <i>La Costituente</i> non era qui in Firenze fondato
a posta perchè la Toscana con Roma in reggimento repubblicano
si congiungesse? E gli alberi della libertà piantati per tutta Toscana,
invito il Governo, che cosa volevano dire? E le petizioni
dei Circoli, e le deliberazioni dei Municipii, dal febbraio fino allo
aprile, che cosa domandavano esse? Non furono compilati perfino
processi pei petizionarii della proclamazione della Repubblica, e
<span class="pagenum" id="Page_192">[192]</span>
della Unione immediata con Roma? — A questo modo predicavano
cittadini, e stranieri, e Municipii, e Circoli, su per le piazze, e pei
convegni. Chi meno era repubblicano più si fingeva; e il nastro rosso
crebbe di prezzo due cotanti il braccio pel gran consumo che ne
facevano: chi poi fossero quelli che più lo adoperavano, io non lo voglio
dire.<a class="tag" id="tag167" href="#note167">[167]</a> Dov'erano allora gli sviscerati pel Principe, e pel Principato? — Quali
voci d'improbazione si udirono? — Una sola! — e
questa voce fu la mia.<a class="tag" id="tag168" href="#note168">[168]</a>
</p>
</div>

<div class="chapter">
<h2 id="cap15">
XV.<br />
<span class="smaller">Motivo dei Repubblicani nel nominarmi membro
del Governo Provvisorio.</span>
</h2>

<p>
È chiarito pertanto per prove manifeste, come io esperto del
voto della massima parte dei Toscani, e reverente a quello, mi
fossi dichiarato contrario alla Repubblica. Questo sapevano da
tempo remoto i nemici del Principato; e non potevano ignorare
<span class="pagenum" id="Page_193">[193]</span>
neppure come questo mio concetto scendesse da esame diligente
di fatti, non da mutata voglia, compiacendo a cupidità di potere o
a comodo privato. La voce pubblica, come già avvertiva, diceva
con particolare benevolenza proseguirmi il Principe, nè mancavano
persone intime in Corte, che siffatta voce confermassero. Non vedevano
i partigiani cosa che potesse farmi vago di mutamenti;
all'opposto ne vedevano moltissime che me dovevano rendere affezionato
al Governo Costituzionale. Considerando tutto questo,
pensarono, che, lasciatomi andare libero, prima di tutto non piccolo
discredito avrebbero toccato i loro disegni; e poi temerono
che i Costituzionali facilmente si sarebbero riuniti intorno a me
come a centro, ed io, rilevando lo smarrito coraggio di questi, disciplinassi
la Opposizione, e quanto macchinavano rendessi impossibile,
o almeno pieno di ostacoli. Io non voglio dire che si apponessero
al vero nello attribuirmi tanto credito nel Paese; imperciocchè
le passioni riscaldino i cerebri, e, secondo il consueto, vedano
gli oggetti troppo più grossi di quello che veramente essi
sieno; nonostante non andavano errati del tutto: ed invero, il sentimento
universale, impressionato da serie continua di dichiarazioni,
me reputò sempre amico del Governo Costituzionale. Malgrado
le perfide arti di lunga mano apparecchiate per farmi venire in odio
alla gente,<a class="tag" id="tag169" href="#note169">[169]</a> e malgrado gli atti estorti da prepotenza ineluttabile
di uomini e di casi, vedremo i <i>buoni Cittadini</i> riporre in me fino
<span class="pagenum" id="Page_194">[194]</span>
negli ultimi tempi piena fiducia, che reprimendo ogni eccesso,
preservando da eventi luttuosi il Paese, senza sangue, senza vergogna,
senza scosse violente l'antico ordinamento restaurassi.<a class="tag" id="tag170" href="#note170">[170]</a>
Il Partito repubblicano, diretto non mica da gente grossa, ma sì invece
acuta e arrisichevole, non consentì mai, che le uscissi di
mano, disegnò ridurmi in sua potestà per adoprarmi a modo suo,
separarmi da tutti, circondarmi, sorvegliarmi, spingermi a suo
senno, coartarmi... Dove io fuorviassi... guai a me!
</p>

<p>
Io non mi sento abbastanza <i>Visconte</i> per usurparmi il privilegio
di assassinare senza coscienza come senza pudore la fama altrui.
<span class="pagenum" id="Page_195">[195]</span>
Guardimi il cielo da pensare, che i Capi di parte repubblicana
macchinassero disegni di sangue. No. Ma ogni fazione ha la sua
morchia, e da questo fondaccio si è visto sorgere sempre qualche
uomo perverso; e le minacce suonavano feroci; e le parole ardenti
accendono gli spiriti a cose immani, e le passioni politiche pervertono
ogni sentimento morale. Il fato di Pellegrino Rossi stava lì a
spaventare i più arditi.
</p>

<p>
Il partito preso dai Repubblicani a mio riguardo apparisce
dal volermi Capo o Membro del Governo Provvisorio, non pure
inconsulto, ma repugnante e contendente. Niccolini, che fu gran
parte delle deliberazioni del Circolo nella notte dell'8 febbraio,
può egli supporsi che non abbia informato i convenuti del mio
aborrimento dalle macchinazioni loro? Può credersi che loro tacesse
i miei rimproveri e l'acerba repulsa? Certo non è da credersi;
e allora egli deve avere proposto lo espediente che a me
medesimo, con fronte aperta, manifestò, di costringermi a viva
forza. D'altronde la violenza ormai era sistema del Circolo, e
vedremo più tardi come le fosse lasciata per regola di condotta. — Se,
falsando i fatti, si voglia sostenere che me ne
andassi volenteroso a concionare il Popolo in piazza, certamente
queste verità non si potranno conoscere; ma se si ritenga, come
è vero, che il Popolo invadente le Camere, il Popolo giù per
le vie me solo chiedeva, a me imperiosamente di mostrarmi ordinava,
ed avvisato che ricusava obbedire, e dell'audace risposta — io
sto nell'Assemblea, mandava per la seconda volta una turba molto,
più numerosa della prima a rinnuovare il comando con tanto furore,
che il Vice-Presidente Zannetti,
</p>

<div class="poem">
<p>Pensoso più d'altrui che di sè stesso,</p>
</div>

<p>
prorompeva negli accenti: «Il Popolo non si frena; andate
e predicate rispetto alla vita, rispetto alle proprietà;» se si ritenga,
dico, che mi trovai portato di peso giù in piazza, sbattuto
e abbattuto; se si ritenga, che sospettosi inquisitori mi si cinsero
alla vita, e che furibondi ordinatori mi tennero in perpetua pressura,
allora si comprenderà che i Repubblicani mi portarono al
Campidoglio sì, ma per precipitarmi dalla Rupe Tarpea.
</p>

<p>
Chiunque sia, comecchè mediocremente versato nella storia
delle commozioni popolari, conosce che i Partiti, allora quando
scelgono un Capo, nol fanno già per darsi padrone, ma sì per avere
<span class="pagenum" id="Page_196">[196]</span>
un servo;<a class="tag" id="tag171" href="#note171">[171]</a> e dove niente niente e' baleni ad eseguire i comandamenti
loro, lo spezzano. Di qui avviene che uomini reputati onnipotenti,
inciampando in un filo di paglia, stramazzino: ora, siccome
di casi siffatti non fu penuria ai dì nostri, non importa
addurre esempj. L'Accusa non ha cercato, e non gl'importava
trovare, cosa che io conosco, ed è: che se il 12 aprile non sopraggiungeva,
una cospirazione, che si chiamava repubblicana, <i>si era
formata per rovesciarmi e per trucidarmi</i>.<a class="tag" id="tag172" href="#note172">[172]</a> Da questa parte io mi
guardava, ma la rovina venne dall'altra parte dalla quale non
mi badava, o nella quale riponeva fiducia di conforto e di aiuto.
E di ciò, a suo tempo, saranno addotti i motivi.
</p>
</div>

<div class="chapter">
<h2 id="cap16">
XVI.<br />
<span class="smaller">Giorno 8 Febbraio 1849.</span>
</h2>

<p>
L'Accusa insiste, che per bene tre volte, invitato dal Presidente
Vanni, io ricusassi restringermi a segreta conferenza. Di
questo triplicato invito nè so, nè ricordo, nè mi venne contestato. — So,
e ricordo, che alcuni Deputati mi confortavano uscire
di sala pubblica, e condurmi a quella delle Conferenze. — Nel Decreto
del 10 giugno 1850, il signor Montanelli, che <i>andò</i> a pregare
i Deputati onde tornassero nella pubblica sala, è incolpato di averli
esposti alla violenza del Popolo; e me, <i>che non volli andare</i>, accusano
del medesimo disegno. Sicchè, sia che si andasse, sia che
si stesse fermi, al cospetto dell'Accusa, che <i>mi scuoia e mi squatra</i>,
non ci è via di salvazione.
</p>

<p>
Se io pongo mente al tempo e alla cagione delle parole, ricordo
che quei tali onorevoli colleghi mi animassero a procurare
il ritorno dei Deputati partiti, e che io rispondessi: «È andato
<span class="pagenum" id="Page_197">[197]</span>
Montanelli; basta.» Riprova di questa verità occorre nel considerare,
che i colleghi conferenti meco, trascurato lo esempio altrui,
restavano fermi nella sala, nè facevano sembiante di volersene
andare, la quale cosa dimostra come la Seduta fosse incominciata,
e come di conferenze segrete non fosse più a parlare.
</p>

<p>
L'Accusa non sembra che fra i suoi studii si dilettasse molto
di quello dello Statuto; o se le piacque un tempo, poco se lo rammenta
adesso; imperciocchè, se fosse altramente, saprebbe che
l'Articolo 44 dello Statuto dichiara: «Le adunanze delle Assemblee
avere ad essere pubbliche; soltanto su la domanda di <i>cinque</i>
Membri potersi il Consiglio costituire in adunanza segreta.» — Il
verbale dell'Assemblea non dice che questo rito fosse praticato, e
veramente nol fu; e nemmeno dice il verbale che i Ministri ricevessero
lo invito di cui parla l'Articolo 61 dello Statuto medesimo.
Per altra parte, l'Assemblea quale ha mestieri di consenso
ministeriale per costituirsi in conferenza segreta? Di quali informazioni
abbisognava per parte dei Ministri? Forse non erano
istruiti del successo e del tenore delle granducali lettere il Presidente
e parecchi Deputati? Sì certo lo erano, e il Signor Vanni
era stato chiamato in Palazzo appunto per questo: oggimai dello infausto
evento correva pubblico il grido. E se le Camere non abbisognano
del consenso dei Ministri per costituirsi in conferenza segreta,
molto meno hanno d'uopo della presenza loro per deliberare
i partiti. Il Ministero non costituisce per niente membro necessario
del Parlamento; — or fanno pochi giorni l'Assemblea di Francia,
non ostante l'assenza del Ministro del Commercio, discusse e votò
la proposta su le tariffe commerciali, instando Thiers; — e fu nella
Camera nostra dichiarato, in occasione della Legge su l'arruolamento,
discussa in parte e deliberata assente il Ministro della
Guerra, nella Seduta de 17 agosto 1848. Io ben ricordo avere in
cotesta Tornata fatto osservare se non la necessità, almeno la dicevolezza,
ed anche il vantaggio della presenza del Ministro per
attingerne opportuni schiarimenti; se non che il Deputato Salvagnoli
tanto seppe dire intorno alle facoltà della Camera di discutere,
e votare senza bisogno di Ministri, che non fu tenuta in conto
alcuno la mia osservazione. Non <i>invito legale</i> pertanto, ma <i>consiglio
semplice</i> fu dato di conferire in segreto, nè dal mio non seguirlo
era tolto alla Camera di prendere quel partito, che le fosse parso
più profittevole.
</p>

<p>
<span class="pagenum" id="Page_198">[198]</span>
Me poi a non seguitare cotesto consiglio persuadeva copia di
ottime ragioni. In prima, la commissione del Principe, il quale con
lettera del 7 febbraio ordinava: «Prego il Ministero a dare <i>pubblicità
a tutta</i> la presente dichiarazione, onde sia manifesto <i>a tutti</i>
come e perchè fu mossa la negativa che io do alla sanzione
della Legge per la elezione dei Rappresentanti toscani alla Costituente
italiana; che se tale pubblicazione non fosse fatta nella
sua integrità e con <i>sollecitudine</i>, mi troverò costretto a farla io
stesso dal luogo ove la Provvidenza vorrà che io mi trasferisca.»
Da questo il bisogno della <i>urgenza</i> e della <i>pubblicità</i> della
Seduta. Inoltre, nella agitazione certissima del Popolo in quei momenti
supremi, in affare di tanta importanza, ogni ombra di mistero
avrebbe accresciuto le ansietà e inacerbito i sospetti: ogni
uomo che abbia senno, di leggieri andrà persuaso che la conferenza
segreta, invece di diminuire, avrebbe a mille doppj accresciuto i
pericoli del frangente. Ancora, io vorrei che l'Accusa, in cortesia,
m'istruisse in che e come la sala privata avesse, meglio della
pubblica, difeso l'Assemblea dal Popolo irrompente. Forse la sala
privata ha in sè virtù repulsiva, od è munita di ridotti e cinta da
bastioni? Forse il mago Atlante vi pose sotto la soglia le <i>incantate
olle</i> come al Castello di Carena?<a class="tag" id="tag173" href="#note173">[173]</a> Se la sicurezza poteva consistere
nella diversità delle stanze sotto un medesimo tetto, l'Accusa
avrà ragione; ma finchè non venga dimostrato in che la camera
delle conferenze avesse maggior virtù della sala pubblica, egli è
certo che i Deputati sarebbero stati esposti ugualmente nell'uno
come nell'altro locale. Ed anzi peggio, perchè le angustie del
luogo avrebbero, ad ogni evento, impedito l'uscire, aumentati i
pericoli. Finalmente, a tutelare l'Assemblea erano state prese le
provvidenze necessarie. Il Decreto del 10 giugno 1850 argomentava
il <i>reo disegno</i> dal trascurato invio di ordini al Capitano della
Guardia Civica stanziata alla porta di sotto, per opporsi allo ingresso
della moltitudine tumultuante; ma in qual punto avrei dovuto
trasmettergli io ordini siffatti? Prima o dopo l'apertura della
Seduta? Se prima, ordini speciali per cosa che s'ignora non se
ne possono dare; inoltre il Capitano non riceve ordini dal Ministro,
ma dal suo Superiore; e poi il Capitano posto a guardia ha ordine generale
<span class="pagenum" id="Page_199">[199]</span>
di difendere la sicurezza dell'Assemblea; nella quale generalità,
naturalmente, rimane compresa la specialità di operare quanto reputa
convenevole per adempire il fine della consegna. Lo intento della
moltitudine non poteva essere dubbio se, come narra l'Accusa,
infuriava tumultuante e schiamazzante, con cartelloni che dicevano,
a lettere da speziali, quello che volesse fare. Che cosa altro
si domanda per conoscere che l'Assemblea sta per essere violata?
Che più si aspetta per sapere venuto il momento della difesa? Se
le Guardie, spesso collocate a distanza grande dai Superiori, avessero
ad aspettare, via via che la occasione si presenta, ordine
speciale per agire, verrebbero a portare sempre il soccorso di Pisa.
Ora, nel caso in discorso, io non poteva conoscere quello che
si faceva per di sotto, stando nell'Assemblea; e sarebbe riuscito
festoso che per me si mandassero ordini per impedire lo ingresso
della moltitudine tumultuante, quando la vedeva già entrata! Non
so di cose guerresche; ma parmi evidente, che se la Guardia si
fosse disposta su per gli scaglioni con le armi abbassate, la posizione
sarebbe stata insuperabile.
</p>

<p>
Però io ho detto tutto questo per tenere dietro alle aberrazioni
dell'Accusa; ma ella, che poco sapere le Istituzioni Costituzionali,
o ricordare si cura, importa che avverta come il comando della forza
armata di guardia all'Assemblea dipenda unicamente dal Presidente
di questa. I Ministri, usurpando simile prerogativa, non solo commetterebbero
sconvenienza massima, ma colpa. Infatti, nella Seduta
del 30 marzo 1849, mentre una mano di Popolo con urli e minacce
assai più veementi che quelle dell'8 febbraio intendeva violentare
l'Assemblea a proclamare la Repubblica, io mi trovai, o credei
trovarmi, forte abbastanza per indirizzare al Presidente queste
parole: «Come Capo del Potere Esecutivo, in cui il Popolo intero
ha riposto la sua fiducia, io credo dovergli rispondere con atto
di coraggio. Se il signor Presidente domanda gente per disperdere
gl'iniqui e perfidi perturbatori, io stesso monterò a cavallo.» — E
nella Seduta, non meno procellosa, del 2 aprile, il
Ministro dello Interno interrogava il Presidente dell'Assemblea dicendo:
«Io le ho mandato 180 uomini; che ne fa ella?» E il
Presidente rispondeva: «Io ho trasmesso gli ordini opportuni al
Capitano del distaccamento della Guardia Nazionale che in questo
momento forma il presidio dell'Assemblea.»<a class="tag" id="tag174" href="#note174">[174]</a>
</p>

<p>
<span class="pagenum" id="Page_200">[200]</span>
Se il Ministro della Guerra raccolse i Comandanti dei Corpi
militari per provvedere più particolarmente alla città di Firenze;
e fu messo all'Ordine del Giorno, che tutte le milizie starebbero
consegnate nelle rispettive caserme; e stabilito, che le milizie, stanziali
e cittadine, avrebbero agito promiscuamente dietro ordini firmati
dal Comandante di Piazza e dal Prefetto (Atto di Accusa § 53);
si persuaderà di leggieri la gente, che alle provvidenze fu pensato.
</p>

<p>
<span class="pagenum" id="Page_201">[201]</span>
Ma l'Accusa, che prima aveva rimproverato la omissione delle misure,
ora che le trova prese, ci sofistica sopra, e dice, che le milizie
dovevano agire soltanto in caso di <i>vera e propria</i> sommossa popolare,
e critica quel dovere agire dietro ordine di due autorità
<i>dissociate</i>; non si contenta che la Civica fosse mandata alle Camere
con numero, mezzi, e istruzioni consuete; bisticcia perchè
non avesse posto le baionette in asta, come se tutte queste cose
dipendessero da me; gavilla perchè la Stato-Maggiore, e il Generale
in Palazzo Vecchio stanziassero, come se potessero stare in
migliore luogo per difendere il Senato che sedeva in quel medesimo
Palazzo, e il Consiglio Generale che sedeva nella fabbrica
accanto!!
</p>

<p>
Il Ministro D'Ayala fu sempre di parere, che i soldati non si
avessero a mescolare nelle popolari sommosse: per queste doveva
bastare la Guardia Civica. Se la Guardia Civica non mantiene l'ordine
interno, o che cosa ci sta a fare? La milizia stanziale combatte
le guerre della patria. Di tale suo concetto espose buone
ragioni alle Camere; per questo motivo non fu piccola impresa ottenere
i suoi soldati nel supremo accidente; e la doppia firma
ha da essere stata regolare, e necessaria secondo la sua superiore
esperienza.<a class="tag" id="tag175" href="#note175">[175]</a> Che cosa si voglia inferire dalla firma simultanea
delle due Autorità <i>dissociate</i>, io non so comprendere; molto
più, che per non essere parola italiana l'aggettivo dissociato,
non capisco per l'appuntino che cosa significhi; ma indovinando
che corrisponda a <i>disgregato</i>, o che forse, domando io, una dimorava
in Firenze, e l'altra al Capo di Buona-Speranza? Sentiamo
un po': che grande ostacolo faceva questo, o in che le operazioni
<span class="pagenum" id="Page_202">[202]</span>
necessarie avrebbero incontrato impedimento o ritardo? Il Comando
di Piazza stanzia in Palazzo Vecchio; il Prefetto come Deputato
sedeva alla Camera: distavano dunque forse trenta passi, e tre
scale! Che insinuazioni cavillose, che sofisticherie sono elleno queste?
E crede l'Accusa, che il Generale Chigi, personaggio chiaro
per valore e per ingegno, si sarebbe prestato docilmente a lasciarsi
aggirare come un gaglioffo? Riprenda l'Accusa gli aggiunti di <i>vera
e propria</i>, che ce li mette di suo, — e fa ufficio di <i>barbaro, gittando
nella bilancia iniqui pesi</i>, — e lasci unicamente la <i>sommossa popolare</i>,<a class="tag" id="tag176" href="#note176">[176]</a>
e veda se fosse venuto tempo di agire (se è vero quello che dice
il Decreto del 10 giugno 1850), alloraquando gli agitatori <i>deliberavano</i>,
sotto la Loggia dell'Orgagna, <i>imporre</i> un Governo Provvisorio
alle Camere, e (se è vero l'altro che referisce il Decreto
del 7 gennaio 1851) quando vi si conducevano <i>tumultuanti</i>. Se non
presenta carattere di sommossa una <i>turba tumultuante</i> che delibera
in pubblico d'<i>imporre un Governo nuovo al Paese</i>, davvero che cosa sia
sommossa io non saprei vedere. In quanto alle baionette non messe
in asta, le Guardie ce le avevano a mettere; e credo che non le
avessero lontane, perchè, se non isbaglio, se le tenevano al fianco.
Se anche questo sembra all'Accusa un <i>crimenlese</i>, non ha fare altro
ch'estendere la requisitoria, e mettervi dentro anche le Guardie.
Sarebbe per avventura anche questa una <i>disassociazione pregna
di maligni disegni</i>? Or via; i provvedimenti furono presi, e se rimasero
inadempiti, non è mia la colpa. I Circoli invitati a stare
fermi, <i>si vollero muovere</i>; le milizie invitate a muoversi, <i>scelsero di
stare ferme</i>; ma che, per avventura, devo io portare il peso dei falli
di tutto il genere umano?
</p>

<p>
Nè qui si fermano le insinuazioni; e si trova a ridire perchè
fossero chiamati i Capi dei Circoli, e non il Presidente Vanni;
perchè nella notte fossero avvertiti i Circoli, e non le Camere.
Trattandosi d'impedire turbolenze, era razionale convocare chi
potesse reprimerle, e chi provocarle; i primi, perchè alla occasione
si mostrassero, i secondi, perchè dal dare questa occasione
si astenessero; ed ordinando, o pregando, che i Capi dei Circoli
<span class="pagenum" id="Page_203">[203]</span>
stessero tranquilli, ne veniva per necessità che fosse loro partecipato
il motivo della chiamata e dell'ordine. Forse si volle tenere
celato il successo della partenza del Principe? Ma non erano il cavaliere
Peruzzi Capo del Municipio, e il cav. Chigi Generale della
Guardia Civica e Senatore, che ne furono primamente instruiti?
Perchè malignare se non fu chiamato il Presidente della Camera?
Da questa parte non poteva venire danno davvero, e soccorso
materiale nemmeno. Fintantochè non ci dica l'Accusa quale rovina
irreparabile abbia cagionato chiamare il Presidente della Camera
la mattina per tempo, qual soccorso di forza ci avrebbe apportato
l'ottimo e mansueto Cosimo Vanni, che Dio nella sua misericordia
dallo aspetto delle odierne miserie in buon punto ha
salvato, sarà difficile che la gente trovi, come l'Accusa fa, criminoso
un lieve ritardo del tutto fortuito ed innocuo.
</p>

<p>
Rifinito dalla fatica, agitato da commozione profonda, e da
presentimenti tristissimi, dopo avere vegliato tutta la notte, io mi
conduco alla Camera deliberato a rassegnare la carica appena il
signor Montanelli avesse letto il suo Rapporto. Questa intenzione
aveva manifestato ai miei familiari, e a parecchie persone che
mi circondavano; sicchè prima di uscire dalle stanze di Ufficio
fatto fascio di corrispondenze, e di altre carte private, gittandole
sul fuoco, esclamai: «poichè non tornerò più qui, non vo' che
alcuno legga i miei negozii!» Mi sentiva preso da sazievolezza,
e di salute infievolito non poco; rivolgendomi nell'Assemblea al
Popolo sorvegnente, diceva loro: «Rammentatevi, cittadini, che
abbiamo vegliato tutta notte: — per conseguenza state tranquilli.<a class="tag" id="tag177" href="#note177">[177]</a>»
</p>

<p>
Il signor Montanelli, appena letti i documenti di S. A., viene
interrotto da turba di Popolo guidata dal Niccolini, il quale si annunzia
latore di <i>ordini</i> popolari; e poi aggiunge: <i>che il Popolo abbandonato
dal Sovrano, il quale è fuggito vilmente, mancando alla sua
fede e al suo onore, è rientrato nei suoi diritti.</i><a class="tag" id="tag178" href="#note178">[178]</a>
</p>

<p>
Sorge fiero tumulto. <i>Il Presidente si è coperto il capo, ha dichiarata
sciolta la Seduta, e si è ritirato seguito da molti Deputati.</i><a class="tag" id="tag179" href="#note179">[179]</a>
</p>

<p>
Di faccia alla rivoluzione che irrompeva, deh! senza ingiuria
di alcuno, mi sia concesso dichiarare, che non mi parve quello
<span class="pagenum" id="Page_204">[204]</span>
contegno di bene avvisati Deputati. Chi lascia il campo, si dichiara
vinto. Padroni della sala e del Governo già già diventavano il
Niccolini e la plebe; — sì, <i>lo avvertano bene tutti coloro che fanno le
viste di obbliarlo adesso</i>, — plebe, e quella dessa, che dopo avere
innalzato gli alberi della libertà, in onta mia, per estorcere danari,
gli abbatteva più tardi per estorcere danari; plebe, che minacciosamente
proterva domandava elemosina alla foggia del povero
del Gilblas, e ruppe strade, e incendiò case, e manomise
le persone, e gli averi; plebe, che anelava gli ultimi orrori; plebe,
che, implorando lo aiuto dello stesso Circolo <i>armato</i>, fu forza contenere
perchè non isbranasse gli arrestati nella notte del 22 febbraio;
Ciompi senza Michele Lando.
</p>

<p>
Bene altra cura stringeva adesso, che di forme politiche:
<i>si trattava salvare la società,... la vita di quelli che ora il beneficio
ricevuto disprezzano, — anzi pure vituperano, e rampognano, o accusano!</i>
</p>

<p>
Si legge il terrore sopra i volti dei circostanti, e i prudenti
comprendono a prova il fallo commesso dal Presidente, per avere
disertato il seggio. Non così Boissy-D'Anglas e Thibaudeau presiedevano
all'Assemblea di Francia in giorni bene altramente terribili!
Tacevano tutti. Fra gli schiamazzi del Niccolini, che dall'audacia
fortunata reso audacissimo bandisce <i>decaduto il Principe</i>,
<i>sciolte le Camere</i>, e il <i>Governo Provvisorio</i>, ed ostenta il mio nome
scritto di <i>rosso</i>, che cosa faccio io? Gli ammicco forse degli occhi,
gli sorrido facile? Con la voce e co' cenni gli applaudo? Lo abbraccio,
lo bacio? Mando al Popolo i baciamani? — Queste cose si
costumano fare fra gente indettata nella esultanza dei conseguiti
disegni. Ah! io sentii pur troppo in cotesto punto la insidia della
fazione repubblicana per tenermi stretto nelle sue tanaglie. Io solo
salgo alla tribuna, rilevo la dignità avvilita dei Deputati, ed esclamo:
«non potere vedere, che essi sieno stati cacciati così a vergogna. — Qualunque
sia la opinione che ci divide fra noi in
questa sala, noi siamo tutti fermi e uniti a tutelare con l'ultima
stilla del nostro sangue la patria minacciata dai nemici interni
ed esterni. Io pertanto mentre rimprovero al Popolo le sue
esorbitanze, non posso astenermi di rimproverare anche i Deputati
che hanno disertato i loro scanni<a class="tag" id="tag180" href="#note180">[180]</a>..... Figli di una stessa
<span class="pagenum" id="Page_205">[205]</span>
famiglia, pensiamo a prendere provvedimenti valevoli e salutari
nel supremo pericolo dell'amatissima patria.»
</p>

<p>
Tutto questo, assai più che con le parole, col gesto concitato,
e col guardo torvo, era diretto contro il Niccolini, che si smarriva,
rimettendo alquanto della consueta petulanza, e, mal per
rabbia sapendo quello che si facesse, si mise a sedere su la pedana
del banco ministeriale. Ora, Dio eterno, si può egli supporre,
che un uomo il quale avesse eccitato queste enormezze
in segreto, ardisse rinfacciarle così aspramente in palese? E si può
egli credere, che o Niccolini, o tale altro della Congiura si fosse
tolto in pace vituperio siffatto? La mia sfrontatezza avrebbe toccato
il termine della insania; la pazienza altrui quello della stupidità.
</p>

<p>
Intanto Niccolini, ripreso animo, a cagione degl'imperiosi
messaggi che il Popolo mandava per invitarmi (e voleva dire ordinarmi)
a scendere in piazza, per le apprensioni del Vice-Presidente,
pei clamori delle tribune, ed anche per certa imprudente
proposta mossa da un Deputato rivolto a me, che tenevo sempre
la tribuna, grida: «chiedere la parola in nome del Popolo; avere
il Popolo riassunto i suoi diritti, dopo che si era radunato in
piazza, ed aveva dichiarato decaduto il Potere; avere di più
nominato tre persone per reggere la Toscana, e con Decreto
sciolti gli altri poteri.» Quindi cruccioso conclude: — «O voi
accettate, e non esiste altro Potere che il vostro conferitovi dal
Popolo; o non accettate, e il Popolo penserà a quello che deve
fare....<a class="tag" id="tag181" href="#note181">[181]</a>»
</p>

<p>
La turba applaudiva frenetica: difficilmente può significarsi
per parole l'amarezza con la quale il Niccolini urlava: «Il Popolo
penserà a quello che deve fare.» Per coteste minaccie gli animi
degli astanti sbigottivano.
</p>

<p>
Ed a ragione sbigottivano; perchè, sapete voi che cosa voleva
dire «<i>Il Popolo farà da sè</i>?» Voleva dire: il Principe decaduto,
le sue case saccheggiate, i servitori manomessi. Voleva dire:
chiese espilate, cittadini multati, pubbliche casse vuotate. Voleva
dire: leggi dei sospetti, tribunali rivoluzionarii, sentenze scritte
col fiele della vendetta e col sangue del furore. Voleva dire: antichi
impiegati condotti alla miseria (forse a peggiori destini), e famiglie
<span class="pagenum" id="Page_206">[206]</span>
disperse. Voleva dire tutto quello che una plebe arrabbiata
sa fare quando la sferzano le furie della necessità, della
cupidigia, e della paura, ed uomini perversi la inebbriano di odio. — Se
questa poi sia esagerazione o verità, vedremo tra poco.
</p>

<p>
Io avevo impegnato un duello col Niccolini, che pure l'Accusa
designa audacissimo, ed è vero; pur troppo mi accôrsi che mi poteva
tornare fatale; nonostante sperando, che di valido aiuto i
miei colleghi mi sovvenissero, me gli rivolgo incontra da capo,
ingegnandomi blandire il Popolo, e separarlo per questa via dal
suo Condottiere; e così lo interpello: «Perchè pretende egli esclusa
dallo aderire alle deliberazioni la parte del Popolo elettissima,
che siede in questa sala? Le Provincie non devono essere rappresentate?
Non importare ch'elle stieno unite? Se mai le persone
indicate accettassero, perchè vorrebbe togliere loro il voto,
e l'adozione dei colleghi, per conforto a procedere in una via
da ora in poi piena di supremi pericoli, e forse di morte sicura?<a class="tag" id="tag182" href="#note182">[182]</a>»
</p>

<p>
Questo era impedire la dissoluzione del Paese, e dirò quasi
un porgere una cima di canapo alla Camera affinchè l'afferrasse,
e, diventata padrona della occasione, ardire pari agli eventi mostrasse.
Alcuni più ragionevoli del Popolo si lasciano persuadere,
e favellano miti parole. Allo improvviso si ascolta nuovo Popolo
accorrente con immenso fragore: la sala intronata, pareva che
sobbissasse: per questa volta mi sentii cadere il coraggio: temei
della mia, ma più assai della vita altrui. In quel momento mi
appiglio (ogni altra difesa mancando) alla parte del Popolo, che,
prima venuta, si era mostrata proclive alla persuasione, e dirò
quasi mansuefatta; la invoco a supremo riparo, e supplicando
grido: «<i>Il Popolo guardi il Popolo: non venga introdotta persona</i>.<a class="tag" id="tag183" href="#note183">[183]</a>»
</p>

<p>
Ma il Popolo prorompe furibondo, ed intima con altissimi urli
che scendiamo in piazza. Allora fu, che sempre combattendo, e riparando
alle parole promettitrici del Vice-Presidente, in atto ortatorio
dissi: «Prego ad ascoltare la lettura del Rapporto, e lasciare
che l'Assemblea sul medesimo deliberi.»
</p>

<p>
Niccolini inquieto, avvertendo che il Popolo alla lettura di cotesto
Rapporto si calmava, teme la seconda disfatta, onde mi taglia
<span class="pagenum" id="Page_207">[207]</span>
le parole in bocca, e proclama lo scioglimento delle Camere.
</p>

<p>
Ora qui, da chiunque goda del bene dello intelletto, o per
istudio infelice di parte non chiuda gli orecchi alla coscienza, o per
turpe consiglio, o per altra qualunque più malnata passione non
rinneghi il vero, sarà agevolmente concesso, che se Niccolini ed io
andavamo d'accordo non ci potevamo intendere di peggio, conciossiachè
Niccolini pretendesse la Camera sciolta; io mi sforzassi
a tenerla unita: Niccolini il Principe decaduto proclamasse; io cotesto
plebiscito deludessi: Niccolini sovrani i Decreti del Popolo in
piazza a sostenere si ostinasse; io a dire che nessuno, tranne la
Camera, avesse diritto di proclamare leggi persistessi: per lui decadenza
del Principe, e reggimento mutato fossero fatti compíti,
e non vi fosse più luogo a deliberare: per me tutto da farsi, e
l'Assemblea a risolvere liberissima: il Popolo di scendere in piazza
m'imponesse; io dichiarassi non mi volere muovere dall'Assemblea.
</p>

<p>
Credo che non mi rifiuteranno fede gli onesti, quando dico
che, ordinariamente di salute mal fermo, adesso per la veglia durata
e le angoscie dell'animo, io mi sentissi prossimo a mancare;
pure non volli rimanermi da profferire parole le quali indicassero
come per me veruna cosa fosse ancora decisa, e tutto rimanesse
a deliberare, vituperassero i tristi, minacciassero gli audaci.
</p>

<p>
«Da questo momento i Ministri cessano essere Ministri di
Leopoldo II, e divengono semplici cittadini. L'Assemblea e il
Popolo deliberino il resto. Frattanto abbiamo spedito in tutte le
parti della Toscana; abbiamo preso provvedimenti necessarii affinchè
un Governo immediato, pronto e vigoroso, possa erigersi
per reprimere i disordini che potessero insorgere così per le
fazioni infami dei retrogradi, come per le fazioni non meno infami
degli anarchici.<a class="tag" id="tag184" href="#note184">[184]</a>»
</p>

<p>
Queste ultime parole erano per quattro quinti dirette alle
persone che mi stavano davanti. Errano le carte dell'Accusa
(e vorrei credere per inavvertenza) quando affermano che Niccolini
intimasse alla Camera di aderire alla nomina del Popolo, però
che egli mai disse questo. Il suo concetto era troppo bene disegnato
diversamente: egli pretendeva decaduto il Principe a cagione
della sua partenza, il Popolo padrone di disporre di sè, ed
<span class="pagenum" id="Page_208">[208]</span>
in fatti disporre sciogliendo tutti i poteri costituiti, e nominando
un Governo Provvisorio. Niccolini, latore degli ordini popolari,
non poteva fare contro al mandato contenuto nel Decreto del
Popolo, che l'Accusa male finge ignorare.
</p>

<p>
Quando per le mie parole Niccolini tacque, incominciò veramente
la discussione. La stessa Accusa dichiara, ed io mi maraviglio
come questa confessione le sia caduta dalla bocca, <i>che io
solo riuscii a far tacere il Niccolini</i> (§ 77).
</p>

<p>
Io ho sostenuto, che i Deputati potevano uscire, e usciti non
tornare, perchè invero molti uscirono, e parecchi non tornarono,
e perchè Niccolini latore degli ordini popolari intimava sciolte le
Camere. Dicono che vi furono alcune minaccie di morte, e vi saranno
state, ma scarse, e rade così che io non le udii; comunque
sia ciò, non toglie efficacia alla mia osservazione, confermata dal
fatto dei molti Deputati usciti incolumi dalla sala, e dallo essere
andati immuni da offesa tutti coloro cui non piacque tornare. Il
Decreto del 10 giugno parlava sempre dell'assenza del Presidente,
taceva quella dei molti Deputati. Se il Presidente tornava,
lo faceva coartato dalla minaccia della guerra civile, ed anche qui
dei Deputati persistenti a rimanere lontani non si profferiva parola,
e ciò a bella posta, perchè non si voleva credere che la minaccia
della guerra civile non fu <i>coartazione</i>, ma <i>presagio</i> al quale
rimasero indifferenti tutti coloro che vollero, e che i pertinaci a
stare fuora non corsero danno o pericolo di sorta alcuna.
</p>

<p>
Invano si nega; se violenza avvenne, e' fu per cacciar via i
Deputati, non già per ritenerli.
</p>

<p>
Dopo che, ridotto al silenzio il Niccolini, s'incominciò la
discussione, Cosimo Vanni Presidente con molto grave sentenza
impegnava il nazionale orgoglio, affinchè la turba raccolta tacesse,
e lasciasse «tranquilli in cotesto luogo i Rappresentanti del Popolo
a deliberare quello che deva farsi in così grave e solenne
circostanza.»
</p>

<p>
Il <i>Monitore</i>, il processo verbale della Seduta, non notano che
d'ora in poi il Popolo interrompesse. La storia della Seduta raccolta
dagli stenografi, e compilata dai segretarii presenti, deve
preferirsi a reminiscenze talora inesatte, qualche volta sleali.
</p>

<p>
Questi Documenti diranno come il Popolo due sole volte disapprovasse
il signor Viviani, Deputato di molto seguito, e tutti
gli oratori, compreso il signor Corsini, applaudisse. Io non apersi
<span class="pagenum" id="Page_209">[209]</span>
più bocca; assai e troppo l'avevo aperta per mettere in compromesso
la mia sicurezza; e quando avessi voluto, non lo avrei potuto,
tanto mi sentiva rifinito di forze.
</p>

<p>
Il Deputato Socci fa la <i>proposta</i> che venga eletto un Governo
Provvisorio, nel modo che domanda il Popolo di Firenze. Il Deputato
Trinci censura il Popolo per avere preoccupato il voto della
Camera venendo a proclamare il Governo Provvisorio, ma conforta
a rispettarlo: ambedue questi Deputati dichiarano il Paese <i>senza
Governo, la necessità di crearlo, l'ordine pubblico gravemente minacciato</i>.
Il Deputato Corsini conviene <i>della gravissima condizione
del Paese, e della necessità di supplire al suo Governo con un Governo
Provvisorio; aderisce con intero e libero suffragio</i> alla elezione degli
uomini distinti che <i>si vorrebbero nominare</i>, solo desidera aggiungervi
il Gonfaloniere di Firenze, e Ferdinando Zannetti. Trinci replica
che gli eletti potranno aggiungersi coloro che meglio penseranno,
non volendo imbarazzare con nomi la libertà che intendeva
<i>lasciare pienissima, come pienissima era la sua fiducia</i>, ai tre
membri del Governo Provvisorio. Il Deputato Cioni rigidamente
pone la quistione che si voleva lasciare velata: <i>Ai termini delle
Leggi costituzionali, mancato un Potere, gli altri cessano. Noi non siamo
rappresentanti, ma potremo votare come semplici cittadini. Un Governo
di 3 o di 5 è cosa indifferente, purchè questo Governo assuma sopra
di sè il Governo di tutto il Paese, e</i> <span class="smcap">pensi a convocare i Comizj</span>, <i>affinchè
un'Assemblea nazionale provvegga a' destini del Paese</i>. Viviani
combatte il Cioni, e sostiene la mia opinione, che i Deputati rappresentano
tutta Toscana, non il solo Popolo di Firenze, il quale
non può presumere di rappresentare Toscana intera; però conviene
che, <i>mancato un Potere, cessino gli altri</i>; solo restringe <i>la rappresentanza
dei Deputati alla facoltà d'istituire un Governo Provvisorio.
Insiste su la necessità</i> che i Deputati concorrano col voto a confermare
il Governo Provvisorio, affinchè le Provincie lo accettino, <i>e
non rimproverino i loro Deputati, reduci a casa senza avervi cooperato</i>.
«Non dire questo (egli professava) per amore alla Deputazione
perpetua, ma perchè ognuno deve, con <i>freddo coraggio</i>, eseguire
il mandato del Paese, e non disertarne la causa, <i>anche</i> sotto <i>lo
impero della forza</i>. Quando il Governo sarà <i>consolidato col voto indipendente
di tutti noi, io sono il primo a dire</i> <span class="smcap">che la Camera è
sciolta, e che ognuno deve tornare alla vita privata</span>.»
</p>

<p>
Chi pone fine alla discussione? forse il Popolo? No: il <i>Monitore</i>
<span class="pagenum" id="Page_210">[210]</span>
non lo dice; dice, all'opposto, che la proposizione di troncarla
venne dal Trinci, il quale, per <i>amore del Popolo e per la imponenza
dei casi</i>, vuole si scenda a deliberare. «Il Governo Provvisorio scioglierà
la Camera, se lo reputerà convenevole, e allora lo <i>scioglimento
sarà legale</i>; non s'imbarazzino le sue <i>attribuzioni</i>; la Camera
ha dato ai tre individui, che <i>vogliamo</i> al Governo Provvisorio, segni
non dubbii di fiducia: riposiamoci <i>nelle loro braccia</i>.»
</p>

<p>
Zannetti aderisce a Trinci, e invoca solleciti provvedimenti.
«<i>Urge</i>, egli dice, una circostanza che non bisogna nasconderci. <i>Il
Popolo, in piazza, attende vedere i membri del Governo Provvisorio</i>. Il
Popolo <i>non si frena</i>; però <i>questi tre componenti</i> il Governo Provvisorio,
<i>approvati dalla Camera, discendano</i> a mostrarsi al Popolo, e
gli dicano: <i>Popolo, unione, rispetto alla proprietà, rispetto agli uomini</i>.»
</p>

<p>
Tre Deputati insistono per la immediata votazione. Il Corsini
aderisce anch'egli. Allora soltanto, il Popolo, plaudente, grida: <i>ai
voti, ai voti. — Però quattro Deputati energicamente insistono a dichiarare
che ogni Potere è sciolto, che non sono più rappresentanti, e
tali diventeranno quando eletti dal Suffragio Universale; — tre votano
come cittadini, uno ricusò votare</i>. Segue la votazione; nessun voto
è contrario. Io taccio sempre, e, prima di accorgermene, vengo
preso, aggirato, passato di braccia in braccia, fino in piazza, rovesciato
a terra, e in pericolo di essere calpestato dalla folla delirante,
se molti, con furia di spinte e di gomiti, non mi salvavano.
Il <i>Monitore</i> dell'8 febbraio, narrando il fatto, dice che fummo portati,
e dichiara la verità.
</p>

<p>
Ora, può egli ritenersi in coscienza che io col Niccolini e co'
suoi compagni mi fossi indettato? È egli vero o no che la Seduta
dell'8 febbraio ebbe due periodi, procellosissimo il primo, per mia
virtù composto, il secondo tranquillo? I miei conati furono diretti
a esporre i miei Colleghi alla violenza, o non piuttosto a confortarli
e metterli in condizione di opporsi alla furia irrompente del
Popolo? Alla discussione pose termine il tumulto, o veramente il
consiglio gravissimo di non lasciare il Popolo senza freno, ed il
timore, ch'egli, riputandosi sciolto da qualunque governo, non
precipitasse in enormezze contro le proprietà e le vite dei cittadini?
Chi dirà che i Deputati furono costretti a votare, se molti
ebbero facoltà di uscire, dei quali taluno tornava e tale altro no?
Chi dirà i Deputati costretti a votare, se la volontà del Popolo era
<span class="pagenum" id="Page_211">[211]</span>
<i>che non votassero, e dalla sala partissero</i>? Chi dirà i Deputati costretti,
se alcuni protestarono votare come semplici cittadini, e tali altri
si astennero? Chi si assume il tristo diritto di deturpare, alla faccia
del mondo, nomi chiarissimi e strascinarli nel fango come di
uomini senza fede, sostenendo che mentirono quando ultronei dichiararono
di dare il voto con <i>intero e libero suffragio, e non volere
disertare la causa pubblica neanche sotto lo impero della forza, e intendere
far prova di freddo coraggio</i>? Come può con pudore affermarsi
che le attribuzioni del Governo Provvisorio dall'Assemblea s'intendessero
limitate, quando non si volle appunto <i>con limiti importuni
imbarazzarlo</i>, quando gli concessero <i>libertà pienissima</i>, quando
di riporsi <i>affatto nelle sue braccia</i> protestarono? Come, che non gli si
commettesse di consultare il Paese col suffragio universale, quando
si legge che <i>politicamente fu eletto appunto per questo</i>? — Quanti
foste presenti allora, benevoli o malevoli, venite e attestate con la
mano sul cuore, se, il Paese stava o no in procinto di sobbissare:
attestate s'era pericolo raccattare il Potere caduto in piazza, e se
fu merito contenere le turbe furibonde! Attestate se pochi cenciosi
fanciulli vi spaventarono, oppure moltitudini imperversanti e diverse!
Dite, onesti colleghi: è vero o no, che temendo la ultima
ora venuta della società, mi prendeste a mezza vita e mi gettaste
in piazza dicendomi: «salvaci o muori?»
</p>

<p>
Havvi tale che suppone tutti i miei sforzi tendessero a circondare
la violenza popolana con sembianze di legalità. Questa
supposizione, comecchè ispirata da sensi a me punto benigni, è
vera. Il Popolo era padrone quel giorno; ora, se da lui solo muoveva
la elezione del Governo Provvisorio, questo avrebbe dovuto,
per necessità, eseguire in tutto e per tutto il plebiscito decretato
sotto le Loggie dell'Orgagna, e la rivoluzione si compiva. All'opposto,
il Governo Provvisorio, appoggiandosi ad altra origine, e sopra
un altro mandato fondandosi, non ristretto al Popolo fiorentino,
ma esteso a tutta Toscana, rappresentata dai suoi Deputati,
creava lo impedimento giuridico di sottostare al plebiscito. Più tardi
vedremo i pubblicisti della rivoluzione sostenere acremente questo
tema, e il Governo, opponendogli sempre la doppia origine e il
mandato della Rappresentanza Nazionale, dichiarare che niente dovesse
innovarsi senza il consenso di tutto il Paese. — La Costituente
salvò la Toscana dalla Repubblica, o, a meglio dire, dalla
Demagogia.
</p>

<p>
<span class="pagenum" id="Page_212">[212]</span>
Ogni altro concetto a chiara prova è assurdo, e dimostra stupido
e bieco ingegno tanto in cui lo esprime quanto in chi lo crede,
o piuttosto finge di crederlo. Invero, dove non fosse stato pel
fine poi oltre avvertito, da quando in qua la rivoluzione, che consiste
nel sovvertimento delle forme legali, implora il battesimo
della legalità? La rivoluzione nasce dalla forza, e in quella si appoggia.
Se la forza si mantiene per essa, dura, e si costituisce
una legalità nuova; o la forza l'abbandona, e allora, che le giovano
non solo le forme più o meno legali di cui seppe circondarsi,
ma le promesse eziandio, le convenzioni e i trattati? La rivoluzione
dal conservare tutte o parte le istituzioni che ha osteggiato,
tutti o parte gli ufficiali del Governo caduto, non ricava forza; all'opposto
debolezza, e questo è facile ad intendersi.
</p>

<p>
Il Decreto del 10 giugno 1850 affermava che io mi condussi
ad arringare: osservai, ch'egli era il bel sollazzo davvero buttarsi
là, per le angustie di scale lunghissime, in mezzo alla folla imperversata,
la quale, se nemica, ti opprime per odio; se amica,
ti soffoca per tenerezza. Il nuovo Decreto e l'Atto di Accusa si
compiacquero introdurre nella storia una lieve variante: non <i>mi
condussi</i>, ma <i>vi fui condotto</i>. Ma perchè non dire a dirittura il vero,
che vi fui <i>portato</i>? O che fa tanta paura il vero ai Giudici miei?
Perchè non rammentare, che intimato a scendere in piazza recusai
apertamente? Tanto sagaci i Giudici, perchè non avvertirono
che il Popolo a me solo appellava? Nè anche notarono, che
una seconda mano di Popolo, troppo più numerosa della prima,
venne per istrascinarmi in piazza? Perchè sfuggì loro, come alla
forza fisica si aggiungesse la forza morale dei Colleghi, e segnatamente
quella del Vice-Presidente Zannetti, che acceso, come
sempre, di amore pel pubblico bene, con fervorose parole scongiurava
andassi, e alla pericolante società con ogni supremo sforzo
sovvenissi?
</p>

<p>
Esposta la storia della Seduta come resulta dal <i>Monitore</i>, e
com'è vera, a che montano le inesattezze, gli artificii e le insinuazioni
nemiche dell'Accusa? — Quello che avevamo a pubblicare
a tutti non potevamo comunicare segretamente. Con noi, in qualità
di Ministri, non v'erano misure da prendere, perchè, pel fatto
dell'assenza del Principe, cessavamo dal Ministero. Più ancora: il
Parlamento, se si sentiva capace a provvedere, non aveva mestieri
affatto del Ministero nè giuridicamente nè materialmente. Il segreto,
<span class="pagenum" id="Page_213">[213]</span>
impossibile e forse fatale. Popolo, ora composto di ragazzi,
di cenciosi e di poca plebaglia; ora minaccioso, fremente, operante
irresistibile violenza; ma prima composto e poco; poi nelle
Camere si estende e costringe; la quale contradizione grossolana
è così apparecchiata a modo di fantasmagoria con fine sinistro,
ed è questo: le milizie non si mossero a reprimere, perchè, ordinate
contro la <i>vera e propria sommossa</i>, non ravvisarono siffatto
carattere nella scarsa, cenciosa e ben composta plebaglia che si
condusse a deliberare il suo plebiscito sotto le Logge dell'Orgagna;
ma quel medesimo Popolo come uscito fuori del sacco del prestigiatore
giganteggia dentro la Camera per giustificare la violenza
fatta ai Deputati: però vi era da calafatare un'altra fessura, e per
questa trapela l'acqua nella barca storica dell'Accusa, così che minaccia
passare per occhio; invero, se poca, di ragazzi e cenciosa era
la turba, tanto doveva riuscire più agevole alla Guardia Civica
repulsarla dalla Camera. Le pretese minaccie di morte a cui fra
i Deputati si assentasse, non impedirono che molti partissero incolumi,
e taluno non ritornasse. La discussione vi fu, e obiettiva,
non terminata da violenza popolare, ma per volontà dei Deputati
pensosi non tanto del Popolo presente, quanto del Popolo rimasto
senza freno a imperversare per la città. Al Governo Provvisorio
furono date amplissime le facoltà di provvedere alla salute della
Patria, e per convocare i comizii, onde il Paese sopra le sue sorti
si consultasse. Se in quel giorno, e nei successivi, e sempre, il partito
d'interpellare il consenso universale alla prepotente violenza
della fazione non si opponeva, io vorrei che mi dicesse l'Accusa
che cosa mai avrebbe saputo ella opporre? Il mio detto, che <i>non
temevo del Popolo</i>, riportato con tanta ostentazione, che cosa poteva
significare se non che fiducia che il Popolo non trascorresse a iniqui
fatti; fiducia, che, onorandolo, giovasse a confortarlo e a persuaderlo
di frenarsi? Forse egli importa che l'atteggiamento del
Popolo non fosse pauroso, o forse, che sempre uguali si mantenessero
le condizioni dell'animo mio? Riguardo allo avere accettato
favellerò fra poco.
</p>

<p>
Intanto giovi riportare la opinione di un Giornale a me infestissimo,
organo del Partito avverso al mio Ministero, la quale
varrà a chiarire come i Deputati, senza la spinta del Popolo, avrebbero
eletto un Governo Provvisorio:
</p>

<p>
«La fuga del Capo dello Stato e la dimissione del suo Ministero,
<span class="pagenum" id="Page_214">[214]</span>
alteravano sostanzialmente la economia del Governo Costituzionale,
e imponevano la necessità alle Assemblee legislative
di provvedere per qualche modo straordinario ed eccezionale
al reggimento dello Stato. Questa necessità <i>era nella mente di
tutti</i>; e dove il Circolo politico non avesse invasa l'Assemblea
ed imposto il suo voto, il Consiglio <i>avrebbe deliberato un Governo
Provvisorio</i>.<a class="tag" id="tag185" href="#note185">[185]</a>»
</p>

<p>
Ma via, sopra tutto questo diamo di spugna; — frego, e da
capo. Immagini l'Accusa di essere a sua volta tradotta davanti
un Tribunale (e non deve riuscirle a immaginarlo difficile, imperciocchè
al cospetto della coscienza pubblica ella stia quanto me, e
forse più di me), e risponda. Se l'uomo che ora è segno a scellerata
ingratitudine, nel giorno ottavo di febbraio 1849 non aveva
cuore per voi altri tutti, che cosa sarebbe accaduto della Toscana? — Dirà
ella, che la parte repubblicana, la fazione demagogica e le plebi
cupide e feroci avrebbero quietato? Da quando in poi i leoni posano
prima della preda? E chi avrebbe tutte queste forze contenuto? Per
propria loro deliberazione sarebbono per avventura quietate? Questo,
io penso, comecchè ne abbia dette delle marchiane davvero, non voglia
affermare l'Accusa. Dunque: i Deputati? Ma se l'Accusa ce li
dipinge sbigottiti disertare il campo! Noi Ministri? Ma se l'Accusa c'incolpa
per non essere fuggiti ancora noi! La Corona? Ma se in quel
giorno errava incerta del luogo dove l'avrebbe condotta la Provvidenza!
La Guardia Civica? Ma se l'Accusa ci racconta, ch'ella
riponeva la baionetta nel fodero! La Milizia stanziale? Ma se senza
ordini non si muove; e chi glieli potesse dare mancava, per non
dirne altro! I Cittadini di parte avversa? Ma se il Governo nel 22
febbraio non gli salvava dal furore della moltitudine, questa gli
avrebbe sbranati! — Chi dunque ha impedito che nel giorno ottavo
di febbraio la rivoluzione allagasse tutte le terre della Toscana
nella pienezza del suo trionfo?
</p>

<p>
O Giudici, con quella mano stessa con la quale ora vi basta
l'animo scrivere accuse contro la mia costanza, quali non avreste
vergato improperii al mio nome, se per viltà fuggendo vi avessi
lasciato in balía alle furie rivoluzionarie? O Giudici, ditemi, la
mano con la quale tracciate le accuse disoneste, non è quella
dessa che scrisse per me uno dei trentamila e più voti, co' quali
<span class="pagenum" id="Page_215">[215]</span>
il Compartimento Fiorentino volle onorare i miei travagli sofferti
in pro del pubblico ordine? Ah! voi sfondate gli ombrelli adesso
ch'è passata la pioggia? Come padri di famiglia, io vi tenea più
provvidi.
</p>

<p>
Stupendo a dirsi, quanto a considerarsi angoscioso! Giustizia
mi viene donde io non l'aspettava. Nel Giornale intitolato <i>La Civiltà
Cattolica</i>, fascicolo 27, a pag. 366 leggo: «Dal 12 aprile 1849,
che il Guerrazzi venne arrestato nel Palazzo Vecchio, e chiuso
poi nel Forte di Belvedere, ha passato i suoi giorni prima nella
<i>Casa di Forza di Volterra</i>; quindi nel <i>Carcere penitenziario delle
Murate di Firenze</i>, ed ivi tuttora si trova.
</p>

<p>
<i>Grande sarà la curiosità pubblica di questi dibattimenti. È forza
però convenire, che a lui ed alla sua stessa ambizione</i>,» (se ambizione
di far del bene, forse non crederò mi disconvenga la parola), «<i>non
che alla penetrazione dello ingegno, dovè la Toscana non essere caduta
allo estremo dei disordini e delle rovine demagogiche. Ed egli ben lo sa;
anzi è fama avere detto, nell'atto che fu preso: — Se i Fiorentini avessero
due dita di cervello, e mezza oncia di gratitudine, mi dovrebbero
alzare una statua</i>.» (Questo già non dissi, ma nulla in sè contiene,
che con alquanto più di modestia non senta avere potuto dire io.)
</p>

<p>
Per siffatto modo <i>i Gesuiti</i> rendono a me quella giustizia, che
<i>Magistrati Toscani</i> mi hanno acerbissimamente negata fin qui. E sì
che i primi, davvero, non mi vanno debitori di nulla, mentre i secondi,
io penso, mi dovrebbero pure qualche cosa! Io quante volte
ho posto l'articolo dei Reverendi Padri a confronto con gli atti
dell'Accusa, non senza riso mesto ho ricordato quel detto romano
che andò su per le bocche degli uomini, quando Urbano VIII dei
Barberini spogliava del metallo corintio la vôlta della Basilica
di Agrippa rispettata dagli Unni e dai Goti:
</p>

<div class="poem">
<p><span class="smcap">Quod non fecerunt Barbari fecere Barberini!</span></p>
</div>

<p>
Dopo questa storia di fatti, desunta dai Documenti autentici,
diventa più chiara la quistione, imperciocchè ella deva formularsi
così: fui io provocatore o complice delle macchinazioni della parte
repubblicana precedenti il giorno 8 febbraio? Il <i>Giurì</i> della pubblica
coscienza, io confido, dirà: no. Allora ne scende per necessità
questa deduzione: che se non fui complice, ne fui oppositore a un
punto e bersaglio.
</p>
</div>

<div class="chapter">
<p>
<span class="pagenum" id="Page_216">[216]</span>
</p>

<h2 id="cap17">
XVII.<br />
<span class="smaller">Mia situazione in Piazza.</span>
</h2>

<p>
Vi rammentate di Mazzeppa legato sul dorso del cavallo indomito?
Tale io era fatto, per opera dei faziosi, di faccia al Popolo,
ed anche per gli scongiuri della stessa Camera dei Deputati.
La rivoluzione mi stava davanti con le sue mille teste, con le sue
mille braccia, palpitante e smaniosa. Quanto possano il sospetto e
la paura sopra le moltitudini agitate ogni uomo che legge storia
conosce. Plaudivano adesso le genti, ma da un punto all'altro disposte
a diventarmi prima carnefici che giudici. Intanto inquisitori,
a modo dei Veneziani, mi si stringevano al fianco. Dirò cosa
non credibile e vera, che, avendo retto il Popolo di Livorno e
quello di Firenze, mi è sembrato il primo, quando imperversa, a
trattarsi più agevole del secondo; della quale cosa ricercando sottilmente
la ragione, mi parve trovarla in questo: che il Popolo di
Livorno, per natura impetuoso, trascorre in escandescenza per
motivi lievissimi e con molta facilità; ma o tu lo lasci sfuriare, e
quel fuoco per difetto di alimento si estingue subito; o ti riesce
gittarvi dentro una parola di senno autorevole, e, non altrimenti
che per acqua, si spegne del pari: il Popolo fiorentino, all'opposto, è
mite d'indole, arduo a muoversi, però causa grande ed eccitamento
potentissimo si richiedono a spingerlo; ma spinto che sia, la difficoltà
di acchetarlo sta in proporzione della difficoltà di agitarlo:
le parole non bastano; procede concentrato e feroce. Considerai la
insidia dei Repubblicani che mi si tenevano come vincitori davanti,
quasi volessero dirmi: «ti faremo noi Repubblicano per forza.» Niccolini
allora comandava onnipotente; una sua accusa poteva perdermi;
ed io lo aveva, in pubblico, mortificato e costretto a tacere.
L'accusa veniva spontanea; chè a colorarla bastavano, e ce ne
avanzava, le circostanze dell'essermi io sempre mostrato avverso
alla Repubblica, parzialissimo del Principato Costituzionale; le voci
sparse della benevolenza singolare del Principe; i perfidi sospetti,
non senza frutto, insinuati tanto a Livorno che qui; finalmente
il contrasto pertinace opposto ai voleri del Popolo nella
Seduta della Camera. Reputano i miei Giudici subdolo trovato di
difesa, se, mentre tanti e poi tanti appena curati, o non curati
<span class="pagenum" id="Page_217">[217]</span>
affatto, addussero a giustificazione dell'operato, e loro valse, il pensiero
di provvedere alla propria sicurezza, affermo che ancora io badai
un poco a me, io che mi ero posto a duro cimento e mi vedevo
circondato da gente nemica e da Popolo sospettoso. Io aveva detto:
«Chi si sente capace di operare in guisa diversa, sorga e mi accusi.»
I Giudici sono sorti e mi hanno accusato: io devo confessare
che ammiro il più che spartano coraggio di loro. In quanto
a me, sono uomo, nè cose sopra natura so fare: non temo la
morte, imperciocchè tosto o tardi, e tutti, e in breve, dobbiamo
morire; pure, da morte sanguinosa e senza onore repugno; nè
per leggere che io abbia fatto storie mi venne fin qui incontrato
uomo cui dilettasse cadere sotto ignobile ferro. Io ero solo. Il Municipio,
rappresentato dall'egregio Gonfaloniere, pregavami a non
abbandonare in quel pericolo la Patria, e prometteva valido aiuto.
Così pregava eziandio la Guardia Civica per l'organo del suo
degno Generale, che si affrettò, in Senato, di aderire al voto del
Popolo. Il personaggio tenuto come Capo della Commissione governativa
del 12 aprile, nell'8 febbraio pronunziava parole gravissime
per giustificare quello che il Popolo esigeva. — Io non
incolpo nessuno; solo vorrei che quello che bastò ad altri o non
costretti, o poco, potesse bastare a me, sottoposto a ineluttabile
pressura.
</p>

<p>
Nè si trattava di me solo, ma, nell'universale sbigottimento,
meco dovevano salvarsi i miei compatriotti tutti, la pericolante
società.
</p>

<p>
Qui cade in acconcio favellare dell'accusa appostami nel § 52
del Decreto del 7 gennaio 1851, e ripetuta in seguito, di non
avere abbandonato la posizione che poteva strascinarmi o farmi
perseverare nella via del <i>delitto</i>.
</p>

<p>
Non vi era luogo a renunzia: non si offeriva lo ufficio come
cosa che potesse rifiutarsi o accettarsi. La moltitudine imponeva,
e fu dimostrato. Guardia Civica, Municipio, Deputati instavano a
salvare la vita e le sostanze dei cittadini. Quando il naufrago chiede
soccorso, possiamo ricusarlo per debito di coscienza? Se curando
il mio proprio interesse avessi duramente respinta la preghiera,
e se questa durezza avesse partorito i mali che pur si temevano,
e che sarebbero stati inevitabili, in qual parte di mondo potrei sollevare
io adesso la faccia svergognata? — Dove sarebbero andati
i familiari del Principe, ai quali, con Decreto del 10 febbraio 1849,
<span class="pagenum" id="Page_218">[218]</span>
d'accordo con P. A. Adami, riuscii a mantenere le pensioni?
Dove gl'impiegati? dove voi stessi, o Giudici che mi accusate? Ma
lascio della ingratitudine atroce: e in qual modo potevo sottrarmi
io? E non avete saputo che nè notte nè giorno mi abbandonavano?
Che, pieni di sospetto, specialmente nei primi tempi, mi seguitavano
come ombra? Voi lo avete saputo, ma lo dissimulate. E dove
fuggire? A Livorno forse? Sì certo, perchè, come traditore, mi
ponessero a morte! A Roma...? In tempi di rivoluzione, difficile e
piena di pericoli è la fuga, anche apparecchiata da lunga mano. Il
Decreto dovrebbe sapere qual maniera di gente stanziasse allora
in Firenze; Romagnoli e Romani, che a rinnuovare la strage di un
supposto Rossi avrebbero reputato ottenerne merito presso gli uomini
e presso Dio: e senza uscire di Toscana, il Frisiani, caduto
in sospetto, quale acerbissimo fine non ebbe egli a patire!
</p>

<p>
Egli è impossibile giudicare di cose politiche, senza lo studio
o la pratica degli avvenimenti politici. Un uomo, comecchè
mediocremente versato nelle storie, consapevole del come il Popolo
commosso proceda inesorabile nella sua vigilanza, non avrebbe
domandato: Perchè non fuggiste? E molto meno poi della omessa
fuga avrebbe fatto accusa. Questo uomo si sarebbe sovvenuto,
che non riuscì la fuga a Carlo I, nè a Giacomo II, nè a
Luigi XVI. Carlo II si salvò per miracolo nascosto nella quercia
reale: delle regie, e pontificali fughe dei più recenti tempi a
me non importa discorrere; basti rammentare che non vennero
operate senza difficoltà, e precauzioni grandissime. Nella prima
rivoluzione di Francia (e correva sempre l'anno 1789), il barone
de Bechman, maggiore del reggimento Guardie svizzere,
era strascinato alla Comune solo perchè la sua carrozza, scendendo
il Ponte Reale, volse a sinistra dalla parte di Versaglia.
Bonseval dal Municipio di Villenasso è sostenuto prigione;
Cazalès, fuggendo l'Assemblea nazionale, si trova arrestato a
Caussade; l'abate Maury, quantunque travestito, viene fermato
a Peronna; all'Aura di Grazia traducono in carcere il duca de la
Vauguyon e il suo giovine figliuolo, che pure mentivano abito,
professione e nome. Delle fughe tentate e capitate male più tardi,
basti accennare appena: Roland costretto a trapassarsi il cuore
con la propria spada, e Condorcet a prendere il veleno; dei profughi
Girondini ve ne furono perfino taluni divorati dai lupi; al
solo Louvet riuscì lo scampo mercè le cure portentose di amantissima
<span class="pagenum" id="Page_219">[219]</span>
donna. Ecco come si riesce a fuggire dalle rivoluzioni.
Veramente, se i Giudici pensano che per me si potesse abbandonare
lo ufficio con la medesima comodità con la quale, giunti
gli ozii autunnali, mandasi pel fattore onde ne aspetti col calesse
alla Stazione della strada ferrata, e ci conduca in villa a far
vendemmia, hanno ragione di appuntarmi per la mia permanenza:
ma la cosa non è così; e la storia ammaestra come nè anche
ai Principi, potenti di danari e di aderenze, sia riuscito talvolta
fuggire; sempre poi con pericolo. Il cittadino privato, in cosiffatte
fughe, perde o la vita o la fama, e sovente ambedue.
</p>

<p>
Pietro Augusto Adami dal Decreto del 10 giugno 1850 venne
a ragione scusato della sua permanenza in ufficio per le mie insinuazioni,
che lo impressionavano di vedere ridotta a mal partito
la casa e famiglia sue per l'enormezze dei faziosi: ora questi
timori non partecipava io, e bene altramente gravi per me? Forse
si dirà (e così mi bisogna procedere, perchè quale vituperosa supposizione
ha risparmiato l'Accusa a mio danno?) che senza sentirle
simulava io coteste paure per inspirarle in altrui? Or come,
anche all'amico, anche all'uomo che conviveva meco? E quantunque
io glielo indicassi, non aveva egli senno, non aveva occhi
ed orecchi per conoscere se io gli dicessi il vero? Queste insidie
noi, la Dio grazia, non siamo usi a concepire nemmeno, e tanta
pravità supererebbe perfino la immaginazione infelice di chi per
mestiere maligna su la natura umana; nè il Decreto la suppone
nemmeno. Dunque si ha da ritenere, che siffatte apprensioni palesate
fra amici, nella intimità delle domestiche mura, dovessero
essere troppo bene sentite, e pur troppo vere. Ed io non avevo
casa allora, non avevo famiglia <i>allora</i> (ahimè! adesso mi sono
state spietatamente rovinate, e disperse), <i>non ho cuore io come
l'Adami? La mia forza è ella come la forza delle pietre? la mia carne
è ella di rame</i>?<a class="tag" id="tag186" href="#note186">[186]</a> — Oh! non è questo il solo punto dove con inestimabile
amarezza ho veduto che i medesimi Giudici adoperano due
pesi e due misure. Pietro Augusto Adami è scolpato per essere rimasto
in ufficio, dietro le istanze che gli muovevano spettabili persone,
timorose che la Finanza cadesse in mani pessime. E me non
pregarono? No? Me la cittadinanza àncora ultima di speranza chiamava;
a me i servitori stessi di S. A. come a rifugio estremo ricorrevano;
<span class="pagenum" id="Page_220">[220]</span>
me impiegati principalissimi, <i>mantenuti tuttavia in carica</i>,
scongiuravano a non disertare lo ufficio con rovina sicura del
Paese e di loro; nè questo già mi dicevano in faccia per piaggeria,
ma nelle private lettere lo predicavano ai lontani, ma nei penetrali
della famiglia, ma nei fidati colloquii con gli amici non rifinivano
ripetere; e quando più tardi, indignato degl'improperii di
parte repubblicana, dichiarai volermi dimettere, la grande maggiorità
dell'Assemblea per lunghissima ora non supplicò, che io non
volessi mancare nel maggiore uopo al bisogno della Patria?<a class="tag" id="tag187" href="#note187">[187]</a> — Del
Municipio, della Guardia Civica e dei Deputati, ho detto qui sopra.
Oh! chi sa, che quelle mani... — ma che dico io, chi sa? — quelle mani
stesse, che vergarono la ingrata Accusa, scrissero il voto di fiducia a
mio favore, volendo allora tributarmi l'onorevole approvazione pel
mio operato! — Ma ahimè! il sentimento della gratitudine s'inaridisce
più presto della lacrima dell'erede... Io, invitato ad usare
le mie scarse facoltà in benefizio del mio Paese, non ho mai rifuggito,
comecchè con mio carico grande; e se nel 12 aprile io
non lasciai Firenze, e' fu perchè mi pregarono interpormi, onde
Livorno aderisse di quieto alla restaurazione del Principato Costituzionale:
poi si scoperse essere un tranello cotesto; ma il mondo
dirà da qual parte stia la vergogna, se dalla parte dei venerabili
personaggi che dello amore di Patria fecero insidia, o dalla mia,
che mi lasciai prendere a quell'amo!
</p>

<p>
I Giudici commendano Adami per avere conservato gl'impiegati:
ma io feci di più; un segretario antico e benemerito del
Ministero dello Interno, Ambrogio Piovacari, me istante, fu promosso
<span class="pagenum" id="Page_221">[221]</span>
a Consigliere di Stato, e nel suo ufficio posi la persona
ch'egli stesso mi designava. Frequenti lettere anonime mi confortavano,
ed anche <i>minacciavano</i>, a dimettere un altro Segretario, il
Signore Allegretti. Io gli mostrai le lettere, gli dissi reputarlo,
qual è, onesto, e, per quanto stesse in me, volerlo conservare in
ufficio. Altra lettera anonima mi notiziava agitarsi ai miei danni
Ferdinando Fortini; io gli mandai per suo governo il foglio accusatore,
certificandolo della mia perenne amicizia.
</p>

<p>
E la mia lettera suonava in questa sentenza: «Amico. Se io
credessi vero quanto nell'acclusa lettera si legge, io non te la manderei.
Da quella vedrai come in questi tempi infelici la calunnia
non risparmia te nè la tua famiglia. Se puoi argomentare da
quale mano nemica muove cotesto foglio, badati. In quanto a me
è inutile dirti che simili infamie non valgono a farmi mutare
opinione intorno ai probi uomini, fra i quali novero meritamente
te. Fammi grazia salutare il Sig. Duchoqué, il quale ebbi l'onore
di conoscere in circostanza non troppo piacevole, ma non per
cagione sua. Addio.
</p>

<p class="indl">
«Firenze, 20 ottobre, 1848.
</p>

<p class="indr">
«Aff. <span class="smcap">Guerrazzi</span>.
</p>

<p>
«<i>Al Sig. Avv. Ferdinando Fortini Regio Procuratore Firenze</i>.<a class="tag" id="tag188" href="#note188">[188]</a>»
</p>

<p>
<span class="pagenum" id="Page_222">[222]</span>
A certo altro facevano guerra (Stefano Stefanini Commissario
degli Ospedali di Livorno) e n'era pretesto l'affezione al
Governo passato, gli onori ricevuti da quello; motivo vero la cupidità
della sua carica onoratissimamente esercitata. L'egregio
uomo tra le angoscie della iniqua persecuzione smarriva l'animo,
e a me per aiuto scriveva. Ecco come io lo confortava: «Amico
carissimo. — A questa ora <i>avrai pace</i>, lo spero, e poi <i>lo voglio</i>.
Ed ho potuto, e voluto, quando ero nulla; pensa se adesso! — La
mia amministrazione sarà breve o lunga, poco importa, ma
sarà di <i>giustizia. Dunque rispondimi se ti lasciano tranquillo</i>. — Eccoti
una supplica. Se merita, ti offro modo di fare un bene,
e conciliarti favore; — se non merita, — nulla: Addio.»
</p>

<p>
Dirò altrove del giovane Boiti per sospetto degli Arrabbiati
dovuto allontanare, e poi da me restituito in ufficio.
</p>

<p>
A tutti i servitori del Principe curai si mantenessero gli stipendii,
e fu già detto, col Decreto del 10 febbraio 1849.
</p>

<p>
I sussidii alle molte famiglie povere elargiti dalla Corte di
S. A. ordinai si continuassero.<a class="tag" id="tag189" href="#note189">[189]</a> Finalmente provvidi affinchè in
modo stabile le sorti degl'impiegati della Corte si determinassero.<a class="tag" id="tag190" href="#note190">[190]</a>
</p>

<p>
<span class="pagenum" id="Page_223">[223]</span>
Membro del Governo Provvisorio, impiegai perfino Pretore al
Porto Santo Stefano chi venne ad arrestarmi un anno avanti! — E
basti..... perchè è pure ignobile, Dio mio! — è pure infelice la
condizione ove la necessità della difesa mi costringe a spogliare
il benefizio del suo divino pudore.<a class="tag" id="tag191" href="#note191">[191]</a>
</p>

<p>
Lodano i Giudici meritamente Emilio Torelli, il quale per
lungo tempo mi servì con zelo come guardia del corpo aspettandomi
spesso nelle tarde ore di notte, per iscortarmi a casa; lo lodano,
dico, per essersi adoperato a salvare dalle mani dei faziosi
oggetti di regia proprietà, e non sanno compartire merito alcuno a
me, che rientrato appena in Palazzo, sbigottito della mente, e indolenzito
della persona, firmai tre Decreti, e primo fra questi,
quello che instituisce la Commissione dei Signori Generale Chigi,
Gonfaloniere Peruzzi, Deputato Fabbri, e Professore Emilio Cipriani
<i>per prendere in consegna immediatamente tutti i palazzi regii,
<span class="pagenum" id="Page_225">[225]</span>
e oggetti di qualunque natura nei medesimi esistenti</i>,<a class="tag" id="tag192" href="#note192">[192]</a> onde salvarli
dalla dispersione.
</p>

<p>
I Giudici e l'Accusa non hanno avuto occhi per leggere la risposta,
che di mia commissione mandava il Segretario del Governo
Chiarini al sig. Poggi, custode del Palazzo della Crocetta, il
quale mi avvisava come una mano d'individui, <i>nel 23 marzo 1849</i>,
minacciasse convertire cotesto Palazzo in Quartieri, e lo annesso
giardino ridurre a orto, per seminarvi <i>carote, cavoli</i> e <i>patate</i> ad
uso delle milizie.
</p>

<p>
«Sig. Poggi. Sono incaricato dal Governo Esecutivo di rispondere
alla sua del 23 spirante. Avanti tutto le faccio sapere
che le di lei osservazioni, in essa manifestate, sono ritrovate
non giuste, ma <i>giustissime</i>. Nel tempo stesso rendo a sua piena
cognizione, che il Governo mai ebbe in <i>animo di ridurre il Palazzo
della Crocetta ad uso di Quartieri, nè per ora soggetto a
nessuna innovazione</i>. Il Governo conosce benissimo le <i>convenienze</i>,
e molto più sa rispettare le opere di Arte: mai è stato vandalo.
Si rassicuri, caro sig. Poggi; usi il <i>solito attaccamento alle cose affidatele</i>,
e vada persuaso che comunque girino gli eventi, i galantuomini
sono sempre rispettati, e riveriti.» (Così allora credevo.)
«<i>Se il Governo non ha potuto in tutto e per tutto ostare alle
esorbitanze e agli arbitrii dei molti intemperanti, non è stato suo volere,
<span class="pagenum" id="Page_226">[226]</span>
ma sola mancanza di cooperazione, e di forza</i>. Dove non è ordine,
non è legge. Però mai sotto il suo Governo (cioè del Guerrazzi)
saranno compiti atti <i>di violenza, nè contro le cose, nè
contro le persone, di qualunque condizione si sieno</i>.<a class="tag" id="tag193" href="#note193">[193]</a>»
</p>

<p>
A me da tempo remotissimo era noto il signor Poggi, che fu
amico di mio padre, e sovente me lo era venuto ricordando con
affetto, sicchè quando lo rividi, lo accolsi come conoscenza antica:
però questa lettera, oltre lo scopo pel quale adesso è citata, giova
maravigliosamente a provare quante esorbitanze avessi a subire,
e a quante, con mio sommo dolore, non mi trovai capace di riparare
per difetto di forza e di sussidio!
</p>

<p>
I Giudici non trovano parola di lode alla discretezza mia di
fare apporre sigilli al gabinetto particolare di S. A., onde le sue
carte non andassero rovistate; nessuna pel Proclama scritto da
me nella notte dell'8 al 9, e pubblicato nel <i>Monitore</i> del 9 con la
data dell'8, dove s'incontrano le parole: «Custodi per volere del
Popolo della civiltà, della probità, della giustizia, noi siamo
determinati a reprimere acerbamente le inique mene dei <i>violenti</i>
e dei <i>retrogradi</i>;» nessuna alla perigliosa minaccia da me
diretta al Niccolini e alla turba seguace, che intendeva irrompere
nel Palazzo Corsini, e trambustarlo da cima in fondo, per trarne
un supposto tesoro appartenente a S. A., di che eglino erano (come
asserivano) informati da un servo di casa. I Giudici lodano il Prefetto
Guidi Rontani, per avere fatto abbattere gli alberi nella corte del
Liceo Imperiale; e me, che davanti le moltitudini affollate ostai al
piantare dell'albero sopra la piazza, non ricordano nemmeno.
Che più! quello che in altrui dai Giudici si scusa, in me s'incolpa:
così si approva il medesimo Prefetto per avere fatto remuovere
i granducali stemmi a scanso di oltraggi plebei; io poi
che condotto dagli stessi motivi trasmettevo ordini uguali, al
parere dei Giudici commettevo delitto. Dovevo io sopportare che si
rinnuovasse la turpitudine di vederli da Fiesole strascinati a Firenze?<a class="tag" id="tag194" href="#note194">[194]</a>
</p>
</div>

<div class="chapter">
<p>
<span class="pagenum" id="Page_227">[227]</span>
</p>

<h2 id="cap18">
XVIII.<br />
<span class="smaller">Cause di delinquere.</span>
</h2>

<p>
Toccai sopra di quanta importanza sia investigare le cause
per le quali l'uomo può essersi diretto ad agire, imperciocchè
ogni atto che si parte da mente supposta sana, se manchi di causa
proporzionata e razionale, deve per necessità ritenersi involontario
o costretto; i Giuristi dicono: non informato da dolo. Qui vuolsi
considerare come due motivi soli potessero persuadermi a cospirare
per la rivoluzione; o personali od opinativi. Personali sono,
cupidigia di averi e di onorificenze. Quanto io fossi vago di pecunia
lo mostrai, quando abbandonati floridissimi negozii, consentii
a tenere tale carica di cui l'onorario bastava alla <i>metà sola</i> delle
spese del dignitoso vivere di mia famiglia, e mio. Scrittori no, ma
arpie, di cui instituto è contaminare tutto quello che toccano, non
mancarono appormi cupido ingegno, anzi avaro. I libri della mia
domestica economia ricercati, dimostrarono quanto sia poca cosa
la mia sostanza, quali le vie per acquistarla, quali le spese, e i
motivi delle spese. Se coloro che scrivono facessero studio di onestà
come e' professano, porrebbero cura a bene informarsi prima
di asserire cosa che leda la estimazione altrui; nè a sfuggire la
taccia bruttissima di calunniosi, può loro giovare punto la protesta
di ritrattarsi subito che venga dimostrato lo errore in cui sono
caduti, avvegnadio non si comprenda con quale autorità essi citino
al proprio tribunale uomini dabbene, per colpe che mai non
furono, tranne nella loro matta fantasia; tribunale per di più spregevole,
come quello che già si mostrò o leggiero o maligno; — e
finalmente domando io che cosa si penserebbe di un uomo il quale
ti dicesse: lascia che io ti ferisca, nè richiamarti che io ti faccia
torto, perchè tengo in pronto balsamo e fila per medicarti la
piaga? Tali sono quei moderati scrittori, che dopo averti calunniato
si protestano dispostissimi a ritrattarsi. Ipocriti! Il vostro
dovere è quello di bene esaminare prima di gittare la pietra; e di
coteste ipocrisie oggimai logoro è il conio.<a class="tag" id="tag195" href="#note195">[195]</a>
</p>

<p>
<span class="pagenum" id="Page_228">[228]</span>
In quanto a vaghezza di onori, io prego prima di tutto di non
attribuire a immodestia quanto sono per dire. Io veramente non
credo che ad acquistarmi un po' di fama nel mio paese, mi abbisognasse
la carica ministeriale; nè per uomo travagliato da libidine
di ambizione può bastare il Ministero Toscano, di cui la fatica è pari
a qualunque Ministero del mondo, superiori le ansietà perchè ogni
acqua ci bagna, e ogni vento ci muove; infinitamente minore la fama. — Ma
via, posto che questa febbre ambiziosa mi fosse caduta addosso,
o non doveva essere sazia con la promozione alla carica di Ministro,
e forse, in breve, a quella di Presidente del Consiglio? Lo intento
che aveva potuto proporsi il mio cuore era già conseguito, e
consisteva nel fare palese, col perdono, con la tutela, col beneficio di
coloro che non pure mi erano proceduti avversi, ma nemici,
quanto io fossi diverso da quello che mi avevano dipinto. E se
dico questo, non faccio per rimbrottarlo, no, — o per suscitare
memorie oggimai date all'oblio; io lo faccio costretto a difendermi,
perchè la mia vita non è stata altro che affanno; — compatitemi,
e non rimettete della vostra benevolenza che mi ridonaste. Continuiamo
amici, dacchè siamo miseri assai. Intanto corse un grido
che diceva: «Chiunque vuole aver bene dal Guerrazzi, bisogna
che gli faccia del male.» Esagerava questo, ma la esagerazione
stessa prova la verità delle cose. Possano dunque le ambizioni altrui
proporsi sempre uno scopo non diverso dal mio!
</p>

<p>
<span class="pagenum" id="Page_229">[229]</span>
Forse, avvertirà l'Accusa sottilissima, v'increbbe il Governo
Costituzionale, perchè vedeste durarvi <i>instabili</i> i Ministeri. Certo, i
Ministeri vi sono instabili e pericolosi, ma nelle Repubbliche appaiono
instabilissimi e pericolosissimi; sicchè il sospetto non ha
luogo. Ma l'Accusa insisterà dicendo: Forse vi prese cupidità di
più alto seggio. — Vennero da Roma, una volta, deputazione di uomini
distinti per natali e per condizione, ed un'altra, di messi speciali
nelle ore più tarde della notte, a offerirmi carica suprema,
ed io la rifiutai; e prova di quanto affermo occorre nel Decreto
proposto dal Principe C. G. Bonaparte all'Assemblea della Repubblica
Romana, che suona così:
</p>

<p>
«Visto che il Popolo tanto della Toscana quanto della Repubblica
Romana, hanno più che bastantemente dimostrato che
vogliono la unificazione sotto un regime repubblicano; l'Assemblea
sovrana della Repubblica Romana:
</p>

<p>
«1º Invita i 120 Deputati, componenti la Costituente Toscana,
a venire a sedere fra noi per formare la Costituente della
Repubblica della Italia Centrale.
</p>

<p>
«2º Offre al Guerrazzi un seggio nel Triumvirato della Repubblica
complessiva ec.»<a class="tag" id="tag196" href="#note196">[196]</a>
</p>

<p>
Dunque nè anche la supposta cupidità mi mosse. — Intorno
ai fini opinativi è chiarito come io, dall'incominciare delle Riforme,
speculando sul genio del Paese, mi scoprissi contrario alla
Repubblica. Se per me si fosse voluta, nell'8 febbraio sarebbe
stata proclamata in Toscana, come si vedrà più largamente in seguito;
se con giudizio o no, se per durare o passare a modo di
spettro, se a sostegno o a rovina del Paese, è diversa ricerca: nessuno
si opponeva; i dissidenti vi erano, ma non avevano coraggio
di fiatare; anzi si spenzolavano, smaniosi più degli altri, a proclamare
la Repubblica; mani e piedi pestavano per volerla, e subito:
per poco me non accusavano di traditore opponendomi ai
legittimi voti del Popolo, al <i>desiderio eterno riposto nell'intimo del
loro cuore repubblicano</i>. Io contemplava la nuova viltà, e sorrideva.
Udite un po' come si esprimeva il <i>Conciliatore</i> del 28 febbraio 1849:
«Che cosa possiamo sperare da coloro che s'inchinano a tutti i
poteri, che stancarono le anticamere delle Corti e dei Ministeri,
e che <i>oggi proclamano svisceratissimi la Repubblica? O Libertà....
<span class="pagenum" id="Page_230">[230]</span>
quando il tuo culto era proscritto, tu conoscevi a nome i tuoi addetti;
oggi, che hai altari su le piazze e su i trivii, anche i tuoi</i>
più crudeli ed antichi nemici <i>ti portano pubbliche offerte fra le acclamazioni
delle immemori turbe</i>.» Non ti pare quasi sentire un
lamento del <i>Conciliatore</i> che altri gli abbia vinta la mano, e possa
essere reputato più amante della Repubblica di lui? Bassa voglia
poi sarebbe indicare chi questi svisceratissimi della Repubblica si
fossero: la morale pubblica ne scapiterebbe; e poi picchiandosi il
petto, essi si confessarono pentiti e dichiararono di non peccare
mai più.... fino alla prima occasione. Io non mi prevalsi nè della
ebbrezza, nè del furore, nè della pazienza, nè della viltà. Eletto
tutore del Popolo, e consapevole dei suoi veri desiderii, mi sarebbe
parso fare opera di ladro, che carpisce la firma ad una cambiale
dall'uomo preso dal vino, sospingendolo al Partito della Repubblica.
I Repubblicani in questo fanno appunto consistere la mia
colpa; io la mia probità. A me piace proporre al Popolo, dopo
pranzo, le risoluzioni ch'egli confermerà anche la mattina a digiuno:
perfida mi è parsa sempre la dottrina di mettere a repentaglio
così moltitudini, come individui: più tardi, risensati, lacerano
lo ingannatore, ne maledicono la fama. Io di altri Popoli nè
so, nè parlo; ma affermo, che non ostante la ebbrezza e il furore
di molti, gli eccitamenti interni ed esterni, la viltà e la pazienza, — la
grande maggioranza dei Toscani, finchè vissi nel mondo politico,
non era repubblicana; il Partito compariva, più che non bisognava,
gagliardo a violentare e a distruggere, ma per creare cosa
durevole, non sarebbe bastato. Questa gente, infervorata nella sua
idea, non vuole comprendere come con uomini, che al vedere bandiere,
udire tamburi, gridi e simili altre diavolerie, guardano trasognati,
poi si ritirano in casa chiudendo le finestre, non si può
creare Repubbliche. La grandissima maggioranza delle persone
educate in Toscana, stando al Ministero e prima, conobbi appassionata
delle vere libertà costituzionali, e non delle bugiarde che
si gittano alle genti come un osso da rodere, e poi non si vogliono
o non si possono mantenere; agli altri, in ispecie ai campagnuoli,
bisognava dare ad intendere la Libertà come la dottrina cristiana.
Io certa volta dissi alla Corona, che il Governo doveva essere
educatore di libertà in Toscana, e mi parve dire bene; se i tempi
sono mutati dopo due e più anni di carcere, non so, nè m'importa
conoscere; ma allora era così. Intanto i Repubblicani mi regalano
<span class="pagenum" id="Page_231">[231]</span>
il titolo di <i>stolto</i>, e sarò; mi basta quello di onesto: ma quello che
parrà più strano a credersi, si è che mentre i miei Giudici mi tengono
in prigione per avere cospirato contro il Principato, e promossa
la Repubblica, i Repubblicani protestano che mi ci avrebbero messo
eglino medesimi, per averla attraversata: «La Repubblica Romana
era divenuta per esso come uno spino, e quello spino vie più
gli era infesto, allorchè gli si parlava di Unione.»<a class="tag" id="tag197" href="#note197">[197]</a> E poco oltre,
a pagina 174, così si esprime il signor Rusconi: «Una Commissione
fu istituita, che disse governare in nome del Principe, e
gli amici del Principato toscano cominciarono dal retribuire
Guerrazzi dei servigi fatti loro, con quella <i>carcere che da tutti
altri che da essi avrebbe dovuto meritare</i>.»
</p>

<p>
Sicchè, a quanto pare, non ci è rimedio; io nacqui proprio
nel mondo sotto la costellazione della prigione!!! — <i>Pericula in
mare, pericula in terra</i>, — diceva S. Paolo.
</p>

<p>
Sembra pertanto che io non avessi motivo alcuno a sovvertire
il Principato Costituzionale; all'opposto lo avessi grandissimo
a mantenerlo.
</p>
</div>

<div class="chapter">
<h2 id="cap19">
XIX.<br />
<span class="smaller">Della contradizione notata dai Documenti dell'Accusa fra la
potenza e la impotenza di resistere alle pretensioni del
Partito repubblicano.</span>
</h2>

<p>
Or come, dice l'Accusa, potete voi sostenere a un punto la
potenza e la impotenza a reprimere? Questo suona contradittorio:
anzi, deve dirsi, che siccome a parecchie enormità opponendovi
le impediste, così a tutte le altre successe voi non vi opponeste,
nè le voleste impedire. (Decreti del 10 giugno 1850 § 54, e del 7
gennaio 1851 § 53.)
</p>

<p>
Due erano, come ho detto, i fini che io pensai essermi affidati,
e mi affidarono certo gli onesti cittadini e il Parlamento: la salute
della società, e questo principalissimo; l'altro di preservare
il Paese da avventurosi esperimenti; o, se si vuole più chiaro, di
<span class="pagenum" id="Page_232">[232]</span>
consultare con pacatezza i Toscani intorno al modo col quale intendevano
essere governati. Al primo scopo provvidi, e corrisposi,
confido almeno, alla aspettativa universale; ma in questa parte
ebbi a compagni anche gli onesti Repubblicani, i quali pure aborrivano
dalle violenze, dalle rapine, e dal sangue; la coscienza
pubblica mi sovvenne con la sua grande voce; e una tal quale
esitanza provavano ancora quelli che procedevano più rotti, sicchè,
comunque aspra lotta durassi, pure, Dio aiutando, mi venne
fatto conservare illesa, anche in mezzo ai trambusti, l'antica fama
di civiltà, di cui, meritamente, godeva, e dovrebbe continuare
a godere il nostro Paese. Ma se a tutto non avessi potuto riparare,
come sarebbe giusto imputarmelo? Se portai le mille libbre
e non potei le due mila, i miei Giudici non solo mi negheranno
la mercede per le mille libbre portate, ma pretenderanno
multarmi per le mille che non ho potuto portare? Egli è invano,
che i miei Giudici rigetterebbero questo paragone e questa
conseguenza; i loro argomenti procedono sempre così. In quanto
poi al secondo scopo che mi era proposto, ecco come riuscii
a salvare la somma delle cose. Vuolsi principalmente avvertire,
come principio emesso dai Repubblicani, in ispecie quando si
agitò la questione se la Lombardia dovesse unificarsi al Piemonte,
fu consultare il voto universale, <i>imperciocchè, abolita ogni
idea di diritto divino, reputino il Popolo origine di tutta sovranità</i>.
Il quale principio oggi non pure è dei Repubblicani, ma vi si accostano
eziandio quelli che si mostrano caldi promotori delle regie
prerogative. «Io credo che la sovranità, secondo la teoria costituzionale,
risieda esclusivamente nel Popolo, il quale delega a
questo il potere legislativo, a quell'altro il potere esecutivo;»
diceva il Montalembert (il quale, credo che non importi avvertire
che non è Repubblicano) nell'Assemblea di Francia il 10 febbraio
1851. Il Governatore di Livorno con Dispaccio dell'8 febbraio avvisava,
come Giuseppe Mazzini arrivato (al mal fagli male),
su l'alba di quello stesso giorno, a bordo dell'<i>Ellesponto</i>, arringando
al Popolo avesse concluso: «che la Toscana doveva aspettare
le determinazioni della Costituente — e di Roma.»<a class="tag" id="tag198" href="#note198">[198]</a> E sue
precise parole furono: «La nazione, per mezzo dei rappresentanti
del Popolo, eletti col suffragio universale e con libero mandato,
<span class="pagenum" id="Page_233">[233]</span>
<i>farà conoscere le sue volontà, e noi c'inchineremo al sovrano</i>.»<a class="tag" id="tag199" href="#note199">[199]</a>
</p>

<p>
Questo stava bene in teoria; ma in pratica non istava più
bene; anzi, secondo le contingenze, aveva ad esser tutto a rovescio.
<span class="pagenum" id="Page_234">[234]</span>
Là dove il Popolo propende alla Repubblica, si consulti col
voto universale; dove no, cotesto diventa fastidioso puritanismo,
e bastano le petizioni dei Circoli, gl'indirizzi dei Municipii (che
oggimai noi conosciamo a prova di che cosa essi sappiano), e i
clamori di piazza. Logica è questa di ogni Partito di cui lo scopo
consiste nel riuscire a qualsivoglia costo. — In Toscana il Popolo,
non ostante la vertigine che lo agitava, consultato a cose quiete,
non avrebbe risposto nella maggioranza alla Repubblica: questo
aveva subodorato Giuseppe Mazzini, ed invero, informando l'Assemblea
romana su le condizioni della Toscana, spiega chiaro:
«che le tendenze della parte più <i>energica</i>, più importante della
popolazione, sono altamente unificatrici, e dicendo unificatrici
intendo escludere il dubbio vocabolo di unione. Tutti i Giornali
sono unanimi in questa espressione.... tutti i Circoli, — molti
Municipii, — parecchi Comandi della Guardia Nazionale, dichiararono
nella <i>penultima domenica del mese scorso</i>, con una manifestazione
solenne seguita da altre adesioni nei giorni seguenti,
che il voto della Toscana era la forma repubblicana e la unificazione
con Roma.»<a class="tag" id="tag200" href="#note200">[200]</a> Le quali parole lasciano pur troppo intendere,
che la parte più <i>energica</i> era per la Repubblica, ma lo
stesso non poteva dirsi della più numerosa. Però Mazzini <i>intende</i>,
ma non <i>approva</i> più che sia consultato il Popolo.... «perchè l'unica
legalità nelle rivoluzioni sta nello interrogare.... <i>nello indovinare</i>
il volere del Popolo, e nello attuarlo.»<a class="tag" id="tag201" href="#note201">[201]</a> Tra <i>interrogare</i> e <i>indovinare</i>
passa divario grande, quasi quanto tra il <i>complice</i> e lo <i>impotente</i>,
o tra <i>tutti</i> e <i>taluno</i> dell'Accusa. Ma egli è così: là dove lo
spirito di parte detta i giudizii, si affacciano sempre le medesime
formule di sofisma. Fatto sta, che si voleva commuovere, rimescolare
il Popolo, e, s'era ebbro d'acqua arzente, dargli a bere
olio di vetriolo. Così s'incendiano gli Stati, non si costituiscono,
<span class="pagenum" id="Page_235">[235]</span>
ed io non ho voluto rovine. E poi neanche poteva conseguirsi
quello a cui tendeva, perchè ai deliranti non faceva mestieri
aumentare delirio, e pei repugnanti ogni argomento tornava inutile,
per la ragione dichiarata poco anzi dello starsi a vedere
e poi chiudere le finestre. — Abbiamo veduto altrove Popoli interi
muoversi e insorgere al nome di Repubblica: ma io credo che vadano
grandemente errati coloro che immaginano le moltitudini si
muovessero unicamente per forma di governo, che neppure intendevano;
parte si mossero per fame, parte per ingiurie patite, parte
per odio di feudali istituti, parte per amore di libertà: altri per
altre cose. La formula delle rivoluzioni somministrano gl'intelligenti,
le passioni, il Popolo: donde avviene che tutte le tendenze
unite a distruggere, disaccordino poi sul modo di fabbricare. La
ragione, per la quale i Partiti compaiono a prova prodigiosamente
deboli a governare, si è questa, che il fascio, stretto durante la
battaglia, si scioglie dopo la vittoria. Or qui in Toscana mancavano
(e prego Dio che abbiano sempre a mancare) ingiurie sanguinose
a vendicare, odii antichi a sbramarsi; solo in molti, ma
non nei più, Toscani, era vaghezza di forme repubblicane; molti
ancora, non può negarsi, si agitavano per cupidigie o per bisogni,
e, non frenati, stavano per partorire deplorabili lutti; piantatrice
e spiantatrice degli alberi della Libertà, per la massima parte, era
di questa sorta gente, che ama le baruffe e le provoca solo per
pescare nel torbido; taccio di quelli che non erano di qui. Ma per
amore della Repubblica, per quante ne sapessero fare, non si muovevano
davvero i mezzaioli in campagna, nè i borghesi in città, i
proprietarii grandi, la nobiltà, il clero. — Agitate, agitate, perchè le
minorità vincono le maggiorità; — le vincono, è vero, o piuttosto le
stupefanno, ma per durare ci vogliono gli annegamenti nella Loira,
le mitraglie di Lione; e questi estremi rendono spaventevole la Libertà,
e la fanno precipitare alla tirannide soldatesca. Tuttavolta, questo
volevasi, intendetelo bene, signori Giudici, e questo sarebbesi fatto:
e poichè la vostra coscienza non ve lo ha saputo dire, vi dica
il Paese intero, cui mi giova sperare non ingrato, chi impedì questo,
e a qual prezzo. — Agitate, agitate, e troveremo cannoni,
armi ed armati; — ahimè! la esperienza ha dimostrato non succedere
così; e senza un buon nervo di esercito disciplinato, i volontarii
o fuggono, come i Francesi a <i>Grand Pré,</i> o muoiono, come i
Toscani a Montanara — gloriosamente, sì, ma non vincono....
</p>

<p>
<span class="pagenum" id="Page_236">[236]</span>
Finchè pertanto i Repubblicani si stavano ai ragionamenti,
che erano: inutile consultare il Popolo, dacchè per le petizioni dei
Circoli, dei Municipii, della Guardia Civica, e per le acclamazioni
delle genti, il voto si dimostrava patente; io rispondeva: tanto
meglio: s'è vero come supponete, apparirà solennemente manifesta
la propensione dell'universale per la Repubblica; ma non
falsiamo il principio del suffragio da voi stessi predicato: guardate
a non comparire apostoli bugiardi: parmi, ed è indegno di uomini
che si vantano creatori di nuovo ordine di cose, incominciare
con la menzogna, ch'è vizio della viltà. Così non ho mai veduto
incominciare i reggimenti gagliardi. Romolo inizia il suo regno con
un atto di ferocia, ma non di bassezza. Ora con quale fronte vorrete
adoperare voi le medesime arti, che più diceste aborrire negli
avversarii vostri? Voi sostiene la opinione di lealtà; di amici sinceri
del Popolo, voi diventate sopraffattori e tiranni. Voi, Mazzini,
avversaste Vincenzo Gioberti, quando, prima che la vittoria decidesse
le fortune italiane, voleva che Lombardia si aggiungesse al
Piemonte, e dicevate non essere quello il momento di sturbare con
importune trattative il pensiero dei Popoli, che unico doveva concentrarsi
nella guerra della Indipendenza; ed io vi detti ragione.<a class="tag" id="tag202" href="#note202">[202]</a>
Ed ora quello ch'era buono per Lombardia e Piemonte, non è più
vero per Toscana e per Roma? Ma lasciamo questo da parte: come
potete pretendere onestamente proclamata la Repubblica a tumulto,
mentre l'aria dura commossa dalla vibrazione della vostra
voce, che diceva: «che la nazione deve dichiarare la sua volontà
per mezzo dei rappresentanti eletti col suffragio universale?...»
E fino dal 16 febbraio a Mazzini opponeva Mazzini, gittandogli in
volto le sue dichiarazioni predicate a Livorno; «ecco le parole
piene di fede, e di senno, che Mazzini rispondeva al Popolo di
Livorno, che saputa la fuga del Granduca domandava ad alte
grida la Repubblica: — Io repubblicano per tutta la mia vita, vi
esorto ad attenderne la iniziativa da Roma; sono là i veri rappresentanti
del Popolo, e noi dobbiamo inchinarci a quel potere
sovrano.»<a class="tag" id="tag203" href="#note203">[203]</a> — L'Accusa io qui l'ascolto esultare dicendo: dunque,
vedi, anche tu accennavi aderire all'Assemblea Costituente
di Roma, — ed io le rispondo: tu non capisci niente; — allora importava
<span class="pagenum" id="Page_237">[237]</span>
non irrompesse la Repubblica a furia, e non era a guardarsi
la natura del rimedio, purchè salvasse dal male presente:
poi cosa fa cosa, e tempo la governa. Mazzini pertanto, ed i seguaci
suoi non potevano replicarmi in viso senza inverecondia, <i>imperciocchè
adoperava a combatterli le loro stesse parole</i>. Allora furono
tentate altre vie.
</p>

<p>
Imitate, dicevano i Repubblicani, il Governo Provvisorio di
Francia; ordinate provvisoriamente la Repubblica, salva la sanzione
del Popolo, come fece Lamartine. Per questo modo, proseguivano
essi giovandosi degli argomenti di lui, farete cosa a un
punto rivoluzionaria, e conservatrice; imperciocchè da un lato lo
sperimento della Repubblica, durante certo spazio più o meno lungo
di tempo, sarà sempre tanto guadagno fatto pei governi liberali,
e pei vantaggi del Popolo; dall'altro, dove anche più tardi l'Assemblea
disfacesse la Repubblica, partorirà adesso entusiasmo
nel Popolo, soddisfazione agli animi agitati, maraviglia alla Europa,
impulso e forza per traversare lo abisso senza fine cupo della
rivoluzione.<a class="tag" id="tag204" href="#note204">[204]</a>
</p>

<p>
E questo era intoppo duro davvero. Se non che, ripreso animo,
io rispondeva: di grazia, ascoltatemi; voi altri sapete come il Cormenin,
favellando del Lamartine, abbia detto che un castaldo avvezzo
alle faccende di villa mostrerebbe facilmente a prova, anche
in quelle della politica, più giudizio del Lamartine; ed io del Lamartine,
del Cormenin, e degli altri uomini di Stato francesi non
ripeterò, chè non sarebbe giusto, quello che già scrisse il Machiavelli
di loro, cioè, che i mali orditi del cervello sanno rinforzare
con le mani; e nè anche quello che ei disse al Cardinale di Ambosa:
«di Stato, voi altri Francesi, non intendete niente;» ma è certo,
che tutti quelli i quali in Francia fanno professione di politica,
non intendono troppo. Però posto questo da parte, e stringendoci a
ragionare del Lamartine, vi pare egli discorso cotesto suo di mettere
in cimento la Repubblica, come si farebbe, a modo di esempio,
nelle scuole, di un calcolo, o di una dimostrazione geometrica? A
questo ufficio bastano una lavagna e un pezzo di pietra da sarto;
e se il calcolo non riesce, si strofina col ruotolo della cimosa, e da
capo. Volendo sperimentare la Repubblica, se ti attieni al metterne
fuori unicamente il nome, converti il Governo in bersaglio,
<span class="pagenum" id="Page_238">[238]</span>
onde tutti i Partiti contrarii gli tirino addosso di punto in bianco;
ma al nome solo non puoi attenerti, nè devi; quindi per durare
anche una settimana ti trovi condotto a imprimere nel Governo
e nel Popolo un moto corrispondente al fine proposto, accomodarvi
i provvedimenti e le leggi, scansare gli uomini disadatti o
contrarii, altri sostituirne amorevoli e acconci, distruggere antichi
interessi, altri crearne,... e tutto questo per prova? E tutto questo,
incerti se la Repubblica possa sostenersi? Bel giudizio davvero,
moltiplicare le cause di perturbazioni e di contrasti, allorchè vi
proponete ricomporre l'ordine sociale sconvolto! Poi, Francia è
Francia, e Toscana è Toscana: la Repubblica in Francia può dare
argomento di maraviglia alla Europa; in Toscana, di riso: costà
fra 36 milioni di uomini, qualche milione può sorgere a sostenere
con le armi la opinione del Governo, e propria; ma qui fra noi
conviene starci contenti alle migliaia, ed anche poche. Nè mi parlate
di Roma, di Sicilia e di Venezia: queste ultime due, male si
reggono in vita; e invece di trasmettere altrui, chiedono forza
per loro. Roma e Toscana, sommate insieme fanno una debolezza,
perchè non possiedono armi, nè pecunia, nè eserciti addestrati,
i quali da un punto all'altro non si arriva a formare. Ancora:
Francia, per lunghi anni educata nella vita politica, per avventura
potè credersi giunta al grado convenevole di maturità per
adattarsi alla nuova forma di Governo, quantunque voi sappiate
come grave sia il subuglio dei Partiti colà, perfidiandosi intorno
alla libera scelta della Repubblica, con danno inestimabile alla
reputazione di questa: ma Toscana si leva adesso, e non ha ben
desti gli occhi; gli animi vi sono rimessi, inerti a molti gli spiriti,
i partiti estremi impossibili; speculatori arguti sono per la più
parte i Toscani, e più facili a fare per consiglio della mente
che per subitezza del cuore; anzi quel continuo rombo di parole
superlative, e di concetti esorbitanti, gl'inquieta come api
che fuggono dai bugni, se odano rumore di lebeti percossi; e
sopra tutto vi raccomando a considerare, che la Toscana delle
libertà costituzionali si chiamava non ha guari soddisfatta; nè
ella operò rivoluzione alcuna; nè credo che la voglia operare:
lo scettro è in mano al Popolo, non perchè ei volesse strapparlo,
o lo strappasse, ma perchè gli fu lasciato. Questo abisso di
mandare in perdizione la Società, noi da vicino non minaccia;
di comunismo per ora, se spruzzate, non paionmi contaminate
<span class="pagenum" id="Page_239">[239]</span>
le moltitudini; la Repubblica, anzichè diminuire le perturbazioni,
avrebbe virtù di aumentarle, e rendere forse disperato un
male di per sè stesso gravissimo. Ad ogni modo, che il Popolo
universo a decidere delle sue sorti consentisse, questo prometteste,
questo promisi, e questo hassi a mantenere: leali vi
chiamaste, e leali perdurate, chè bene v'incorrà della conservata
rettitudine. — E alle ragioni, che procrastinando si sfiduciavano
gli animi, i malfermi alienavansi, sfocavansi gli ardenti, e
si dava luogo a insinuare che il Governo procedesse avverso
alla Repubblica, io replicava: questo non essere da temersi, imperciocchè
il Governo fino dai suoi primordii aveva dichiarato,
che per pronunziare la decadenza del Principe e la Repubblica,
dovesse aspettarsi che lo universo Popolo toscano emettesse liberissimo
il voto. La <i>requisitoria</i> del Pubblico Ministero Regio dichiara
francamente,<i> che tutto il mio sforzo si ridusse a persuadere, ed agire
in qualche contingenza, perchè non venisse la Repubblica attuata troppo
sollecitamente</i>: la <i>requisitoria</i> del Pubblico Ministero Repubblicano,
rappresentato dal sig. Carlo Rusconi, mi accusa: «Che giunto al Potere,
ebbi modo di fare proclamare la Repubblica, e non volli. — Che
quando mi fu dato unificare due provincie <i>assecondando</i> i voti
del Popolo, comecchè unitario ed entusiasta del Popolo mi fossi
detto, bramai persistere in una disunione <i>insensata</i>. — Il dottore
Maestri inviato da Roma instava perchè — il desiderio di unificazione,
che <i>nel Popolo si manifestava</i>, fosse appagato. <i>Lottando
quotidianamente</i> col toscano Triumviro, a cui tutti quegli argomenti
adduceva che sogliono far forza in chi non ha preconcetta
opinione ec.» Chi ci era, racconta che <i>quotidiane</i> erano le
istanze, (e istanze di gente arrabbiata, fanatica, e forte su le armi,
si sa che cosa vogliano dire); chi non ci era sostiene che furono rade;
chi ci era mi accusa che procrastinando rovinai il concetto repubblicano,
chi non ci era, sprezza cotesta opera come di piccolo momento.
I Repubblicani, i quali di rivoluzioni s'intendono più assai del Regio
Procuratore Generale (e spero che questi non me lo vorrà contrastare)
dicono, che <i>occasione passata è occasione perduta</i>; ed hanno
ragione: la Repubblica poteva instituirsi in Toscana, ma nel modo
che nelle antecedenti carte ho avvertito; ed io ripeto, fui tutore
del Paese, non capo delirante di fazione. Anche quando fosse vero,
come non è, che il mio sforzo tendesse unicamente a procrastinare,
l'Accusa dovrebbe sapere che ciò sarebbe più che non bisogna
<span class="pagenum" id="Page_240">[240]</span>
nelle rivoluzioni. Una notte di pensiero cangia le tendenze
dell'animo, il quale senza impulso veemente ed attuale schiva,
almeno nei più, precipitare a partiti disperati.
</p>

<p>
Devo confessare come fra le infinite umiliazioni con le quali
fu saziato il mio cuore, nessuna tanto profondamente mi tocca
quanto quella del trovarmi condotto a esporre la mia ragione a
tale, che le verità volgarissime della Storia s'infinge ignorare; e
dico s'infinge, conciossiachè riesca duro a credere, che abbia animo
per giudicare di politica chi di politica si senta siffattamente
inesperto. Il sig. De Barante, uomo di senno antico, e per pratica
di negozii pubblici rinomato assai, dettando il suo libro della <i>Storia
della Convenzione di Francia</i>, assicura che tutto il male della
Rivoluzione venne dal non trovarsi persona capace a resistere allo
impeto dei primi moti, onde si componesse una opinione giusta
delle cose, una bandiera sorgesse dove i cittadini sbigottiti si assembrassero; — all'opposto,
persuasi fino dai primi giorni che ogni
Governo era cessato, si trovarono in balía di tutte le autorità imposte
di mano in mano dalla violenza, <i>le quali comandavano in virtù
del meccanismo delle sètte, mentre l'ordine nella Società era venuto
meno. — Tutto il mio sforzo si ridusse ad agire perchè la Repubblica
non venisse attuata troppo sollecitamente</i>! — Fatto sta, che la non
venne proclamata mai; pur sia come vuole lo Accusatore: ma sa
egli, che cosa importi un giorno, una notte nelle rivoluzioni? Lo
vuole egli sapere? Se di una notte sola avesse potuto ottenere indugio
il virtuoso Malesherbes, per presentare le sue osservazioni
sul modo di contare i voti, la vita di Luigi XVI era salva; e certamente
poi, se nella giornata del 19 gennaio fosse stato vinto il
partito dello aggiornamento alla esecuzione della sentenza: «car
(nota Thiers) <i>un délai était pour Louis XVI</i> la vie mème.<a class="tag" id="tag205" href="#note205">[205]</a>» Vuol
egli sapere, che cosa giovi un'ora? La mattina dell'<i>8 termidoro</i>
cadde reciso il gentil capo di Andrea Chènier, a cui, poveretto!
doleva morire così giovane, e con tanta potenza di poesia nell'anima...
Un poco più tardi, nel sangue che aveva fatto versare, affoga
Robespierre, e seco va disperso il regno del terrore.<a class="tag" id="tag206" href="#note206">[206]</a>
</p>

<p>
Infatti il <i>Regio</i> Procuratore <i>Repubblicano</i> afferma, che non mi
mancavano gli avvertimenti: «come nulla vi fosse di peggio in
<span class="pagenum" id="Page_241">[241]</span>
politica, specialmente in tempi di rivoluzione, che il non far
nulla, e lo aspettare gli avvenimenti con la stolta lusinga di
dominarli.»<a class="tag" id="tag207" href="#note207">[207]</a>
</p>

<p>
Ma i condottieri della fazione repubblicana erano oltre ogni credere
tenacissimi, e vedendo che le parole non bastavano, fecero
prova di operare una nuova rivoluzione nel giorno 18 febbraio.
Nel giorno 18 febbraio una immensa moltitudine conveniva in
Piazza; nel 18 febbraio Niccolini arringando diceva con parole
aperte: «Il Popolo ingannarsi sul conto mio, avversare io la Repubblica,
intendermela col Granduca; entrasse il Popolo in palazzo,
mi costringesse a proclamare la Repubblica: se assentissi,
bene; se no, giù dai balconi!»
</p>

<p>
Questa minaccia fu ripetuta più volte: si aizzava il Popolo a
trucidarmi. Quanti tremavano allora per la mia vita, che ora non
dirò lieti, ma in parte certo profondamente indifferenti, del mio
non degno infortunio! Ma allora ero una trincera dietro la quale
riparavano sbigottiti; adesso sono diventato documento increscioso
d'ingratitudine. Però fu detto dei nostri vecchi: mala bestia è
quella, che dà di calcio al vaglio dopo avere mangiato la biada...
</p>

<p>
Poco dopo, il fatto tenne dietro alla minaccia. Il Popolo allagò
imperante e furioso. Che cosa fare? A qual Santo votarmi? In
mezzo al tumulto era difficile farmi intendere, e folle il parlare
quello che sentivo; ridotto allo estremo, dicevo: «Ora via, Cittadini,
dacchè volete la Repubblica ad ogni costo, e Repubblica
sia; a patto però, che mi mostriate domani duemila giovani fiorentini
armati, e disposti a combattere per la Repubblica.»
Risposero urlando: «trentamila ne condurremo!» Ed io di nuovo:
«Bastano duemila.» Era cotesto un ripiego che il mio buon
genio mi suggeriva per ischermirmi dalla tremenda violenza che
faceva una moltitudine capace d'ingombrare sale, scale e piazza;
e al punto stesso era prova, con la quale intendevo certificare il
Partito repubblicano della vanità dei suoi conati a strascinare il
Popolo intero. Firenze non ebbe i duemila soldati per la Repubblica,
mentre gli aveva avuti, e generosissimi, per la guerra della
Indipendenza italiana, bandita dal Principe Costituzionale. Così
preservai in quello accidente il Paese, la opinione del Partito repubblicano
fu indebolita, e <i>cresciuta a dismisura la sua rabbia contro
<span class="pagenum" id="Page_242">[242]</span>
di me</i>. Questo io operava con pericolo mio contro la moltitudine
arrabbiata il 18 febbraio, <i>non già dopo la disfatta di Novara</i>, come
con offesa manifesta del vero non aborrisce affermare l'Accusa.<a class="tag" id="tag208" href="#note208">[208]</a>
</p>

<p>
Nè per questo i Repubblicani si davano punto per vinti: mediante
il Ministro romano sig. Maestri presentano una Nota contenente
diversi articoli per approvarsi subito dal Governo toscano.
Se le cose richieste fossero state ammesse, non lasciavano più il
Paese in potestà di deliberare. Io mi professai incapace a discernere
la importanza della proposta, e dissi, il mio dovere impormi
mandarla al Consiglio di Stato; sperare che il Consiglio l'accoglierebbe;
lo avrei sollecitato a rimettermi il suo parere. — Nello
inviarla al Consiglio, gli commisi scevrasse nelle cose richieste
quelle che avrebbero pregiudicato la libera votazione, dalle altre che
la lasciavano illesa. Così fece il Consiglio: grandissimi si elevarono
i clamori per questo, e tuttavia durano. Io giunsi appena a sedarli,
facendo notare, che la imminente votazione dell'Assemblea avrebbe
reso inutile qualunque restrizione.<a class="tag" id="tag209" href="#note209">[209]</a>
</p>

<p>
<span class="pagenum" id="Page_243">[243]</span>
Ecco in qual modo pervenni a impedire le urgenti molestie
per la proclamazione della Repubblica, e gli attentati contro la sicurezza
<span class="pagenum" id="Page_244">[244]</span>
dei cittadini. Le altre improntitudini, per la loro natura
non somministravano uguali rimedii; non pativano dimora; erano
cose da farsi su l'atto; non potevo dei loro stessi principii comporre
un freno per ritenerle; e non avevo meco la opinione pubblica,
che mi sorreggesse: tacevano, tremavano i dabbene cittadini,
e si contentavano a pregare Dio che mi desse forza a resistere.
Riguardo a destrezze, nè sempre giovano, nè sempre si
affacciano alla mente nella subitaneità dei casi che succedono. —
</p>

<p>
Ora, senza distinguere il modo della resistenza, e confondendo
la ragione delle cose, ricavare dai conati riusciti a bene
argomento per accusare dei fatti che non poterono ripararsi
l'uomo che si sagrificò alla salvezza comune, parmi tanto crudelmente
assurdo, quanto iniquamente ingrato.
</p>
</div>

<div class="chapter">
<h2 id="cap20">
XX.<br />
<span class="smaller">Forza.</span>
</h2>

<p>
L'Accusa confessa questa forza; ma ammettendola facilissimamente
a benefizio altrui, per me poi mostra il viso dell'uomo
di arme. L'antico Pirrone e San Tommaso, a petto suo, sono
credenzoni. Così anche in questa parte, nell'Accusa, si osserva
da un lato rilassatezza, dallo altro incredibile rigore; da una parte
miscredenza, dall'altra superstizione.<a class="tag" id="tag210" href="#note210">[210]</a> Nel volume degli <i>Scritti
<span class="pagenum" id="Page_245">[245]</span>
varii</i> recai in volgare certo canto illirico,<a class="tag" id="tag211" href="#note211">[211]</a> il quale dice di un
Bano di Croazia, che era cieco da un occhio; e sordo da un orecchio;
e con l'occhio cieco guardava le miserie dei derelitti; con
l'orecchio sordo intendeva il pianto dei disperati. Ora non vi
par egli, che l'Accusa legga con l'occhio cieco del Bano di Croazia
le carte che mi discolpano, e ascolti con l'orecchio sordo di
quello le testimonianze a me favorevoli? Altrove addussi ragioni
di questa diversità manifesta: la violenza patita dagli altri mi accusa;
la violenza, non patita da me, mi condanna; ma poichè io
credo avere dimostrato abbastanza, che di cotesta forza non fui
provocatore nè complice, bisogna, per necessità, concedere che
io sopra gli altri fui esposto a subirne l'azione.
</p>

<p>
Il Decreto del 10 giugno 1850, da capo in fondo, è pieno di
questa prova di forza che domanda da me; così nello <i>Attesochè</i> 3º
racconta: «che sul finire del 1848 sorse una fazione» (io ho provato
che vi era anche innanzi) «cospirante contro la Monarchia,
<span class="pagenum" id="Page_246">[246]</span>
eccitatrice di plebe a incomposti disordini, recalcitrante alle
Leggi, sprezzante di ogni autorità, forte d'improntitudini e di
audacia per il pervertimento dei Circoli e lo imperversare della
stampa:» — nello <i>Attesochè</i> 8º, in conferma della opinione emessa,
rammenta i Forti occupati di Portoferraio; gli Ufficiali prigioni; il
plauso feroce allo assassinio del Rossi; le violenze elettorali, ai
giornalisti, al domicilio dell'Arcivescovo; la stampa repubblicana: — nello
<i>Attesochè</i> 9º con parole, che invano c'ingegneremmo trovare
più truci, infama «cotesto sconvolgimento, come quello che elevava
il <i>furore a virtù</i>, la moderazione a delitto, segni certissimi
di prossima rovina per la parte dei faziosi della Monarchia e
dello Statuto, i quali aspettavano la opportunità, e la ebbero
nello allontanamento del Granduca da Siena:» — nello <i>Attesochè</i>
11º parla dello assembramento all'Arcivescovado, che commise
violenze deplorate dai buoni, dai pessimi giornali celebrate: — nel
12º rammenta lo Indirizzo minaccioso mandato alle Camere,
affinchè, per via del suffragio universale, si eleggessero sollecitamente
i Deputati alla Costituente italiana, onde pel 5 febbraio potessero
assistere alla prima seduta di Roma. — nel 16º e 17º dichiara
Siena turbata pel cruccio e per lo arti della Demagogia, che si augurava
prossimo il rovesciamento del Principato; la rivoluzione
imminente per colpa della stampa, senza limite licenziosa, e del
concorso dei Circoli diventati, nel pervertimento, fratelli; l'anarchia
provocata in Siena, la <i>città sconvolta dopo</i> l'arrivo di Montanelli,
Marmocchi e Niccolini: — nel 18º afferma, per <i>violenza</i>, avere
il Principe abbandonata Siena; per <i>violenza</i> le Camere avere eletto
il Governo Provvisorio: — nel 21º espone: «l'audacia di pochi tristi
prevalsa sopra la moltitudine illusa, sconfortata, indifferente, i
quali, vituperato in ogni maniera l'augusto Principe, proclamarono
la sua decadenza dal Trono, e il Governo Provvisorio:» — nel
25º certifica il Presidente Vanni tornato a presiedere l'Assemblea
per concepito timore di guerra civile e di sangue: — nell'84º
racconta dei faziosi esigenti a forza lo abbassamento delle armi: — nel
32º palesa «come i Circoli, coadiuvati dalle furiose declamazioni
della stampa, <i>si dierono a presentare petizioni per la cacciata
dello stesso Principe toscano</i>:» — nell'88º nota gli sforzi per instituire
la Repubblica e inalzare l'albero della Libertà il 18 febbraio,
e le pubbliche ardentissime arringhe di rovesciare tutte le monarchie
italiane: — nel 94º ci fa conoscere che una fazione, fuori del
<span class="pagenum" id="Page_247">[247]</span>
Governo, proseguente un fine suo proprio, esercitava solertissima
sorveglianza: — nel 104º insegna quali e quanti fossero gli sforzi a
spingere i Popoli alla Repubblica in provincia, non meno gagliardi
di quelli che si facevano in Firenze, e gli eccitamenti della stampa
per <i>armare</i> il Popolo a sostenere la rivoluzione, la Repubblica, <i>e
a cacciare il Principe da Santo Stefano</i>: — finalmente nello <i>Attesochè</i>
32º dichiara la sorpresa, le violenze adoperate, e le furiose declamazioni
della stampa, capaci a imporre il Potere alla Toscana.
</p>

<p>
Accorda col Decreto del 10 giugno del 1850 il secondo Decreto
del 7 gennaio 1851 ai § 5, 7, 8, 10. L'Atto di Accusa del
29 gennaio 1851, ampliando il quadro nei § 4 e 5, dalla rivoluzione
siciliana precedente, e dalla milanese susseguente lo Statuto,
dalla Repubblica proclamata in Francia, dalla guerra lombarda,
dai suoi infortunii ricava argomento, ed è vero, per mostrarci
una maniera di gente, mal paga delle riforme costituzionali, aspirare
alla Repubblica, e scuotere profondamente nelle viscere la
Italia.
</p>

<p>
E l'Accusa poteva aggiungere la rivoluzione di Vienna, la
ungherese, la badese, le zuffe sanguinosissime di Berlino, tutta
la Germania avvolta in giro dal turbine rivoluzionario; — la prossima
Roma: <i>proximus ardet Ucalegon</i>.... Europa tutta in fiamme!
</p>

<p>
L'Accusa poi, dando saggio delle opere di questa fazione,
rammenta le declamazioni per le piazze e pei Circoli, e la licenza
della stampa; — rammenta l'ardire del nizzardo Trucchi
di decretare, nel <i>30 luglio</i>, sotto Palazzo Vecchio, la decadenza
della Monarchia, lo scioglimento delle Camere, e la istallazione
di un Governo Provvisorio, di cui chiamava a far parte Guerrazzi
e Pigli (ma non rammenta che con noi erano indicati Gino
Capponi, Neri Corsini, e Giuseppe Giusti;<a class="tag" id="tag212" href="#note212">[212]</a> e molto meno rammenta
<i>che, lasciato stare liberissimamente dai Ministri precedenti, fu, da me
assunto al Potere, e per quel fatto, esiliato di Toscana il signor
Trucchi</i>); non tace dello incendio della carrozza del Generale Statella;
e i fatti livornesi del 25 agosto, e la <i>orribile sventura</i> del
2 settembre.
</p>
</div>

<div class="chapter">
<p>
<span class="pagenum" id="Page_248">[248]</span>
</p>

<h2 id="cap21">
XXI.<br />
<span class="smaller">Conseguenze della Forza ammessa dai Documenti dall'Accusa.</span>
</h2>

<p>
Se l'Accusa presta fede alle proposizioni che dai suoi Documenti
medesimi ha desunto fin qui (ed io devo ritenere ch'ella ci
creda), e allora come domandano i miei Giudici a me la prova di
quello che eglino stessi hanno provato? Infatti, come si può sostenere
«che la violenza coattiva, sia all'individuo, sia al collegio,
non è provata, anzi esclusa, dai primi atti co' quali <i>e nei quali</i> venne
a consumarsi il delitto» (Atto di Accusa § 85), quando mi confessate
agitarsi da lungo tempo fra noi una fazione capace a imporre al
Paese intero? Se questa fazione insorse, voi dite, fino dal declinare
del 1848, mentre durava la Monarchia Costituzionale, e con
essa si mantenevano gli ordinamenti, comecchè indeboliti per
tutelarla; o come pensate che si fosse rimasta inerte ad un tratto?
Come di audace diventata paurosa; di sprezzante ogni freno di
autorità, umilmente arrendevole; di cospirante alla distruzione
della Monarchia, facile ascoltatrice dei miei sermoni? Anfione e Orfeo,
che a suono di lira ammansirono belve, e trassero a seguitarli
le pietre, sono racconti da storia in paragone della potenza favolosa
che da me pretende l'Accusa.
</p>

<p>
Se plausero gli arrabbiati ferocemente alla strage del Rossi,
perchè non mi concedono i Giudici che potessi andare pensoso pel
mio stesso destino? Se Dionisio Pinelli chiamavano <i>traditore</i>, e il
fato infelicissimo di cotest'uomo gli minacciavano, perchè di simili
minaccie non dovevo far senno ancora io?<a class="tag" id="tag213" href="#note213">[213]</a> Se cittadini e deputati
temerono della propria vita, perchè non dovei temerne io,
esposto al terribile sospettare dei faziosi, quotidianamente minacciato,
e delle loro accesissime voglie oppositore importuno?
E badi l'Accusa, che per venire in fama di traditore non importa
fare tanto; basta solo sostare; così ammonisce lo infortunato Silvano
Bailly nelle sue Memorie, là dove favellando di Mounier, e
di Malouet, i quali apprensioniti dalla piega che prendevano le
cose pubbliche in Francia nel 1790 vollero scansarsi, racconta:<a class="tag" id="tag214" href="#note214">[214]</a> «allora
<span class="pagenum" id="Page_249">[249]</span>
corse l'accusa solita a percuotere chiunque si ferma in mezzo
a un Popolo che cammina: la tremenda parola di <i>tradimento</i>
fu pronunziata.» In tempi di rivoluzione l'accusa di <i>traditore</i>
è quasi un saluto ordinario su le bocche dei venduti e dei fanatici.
Se violarono lo Arcivescovo difeso dalla reverenza della religione,
perchè pensano che volessero trattenersi da violentare me
non difeso? Se, durante tempi che in paragone dei posteriori all'8
febbraio potevano dirsi ordinati, la furia del Popolo assalta ed
occupa Fortezze, imprigiona Ufficiali, perchè negano fede i miei
Giudici che la mia stanza invadessero, e, armati, minacciassero?
Se dichiarano altri percosso dal pensiero della guerra civile, della
tremenda anarchia, e della strage imminente, e perchè non doveva
io pure spaventarmene? Qui si vorrà forse rinfacciarmi che
io dissi talora non temere il Popolo? Certo avrei fatto bella prova
a mostrarmi codardo! Nè quello che si dice in una occasione
vale per un'altra; e spesso, come notai, si lusinga il Popolo perchè
o si trattenga dal male, od operi il bene; artifizii sono questi
che la stessa morale non disapprova. E se la forza di cui
parlate valse, a parere vostro, a violentare Principe e Camere e
collegi e individui e terre e città e Popoli interi, perchè volete
poi reputarla insufficiente a violentare me per piegarmi ai suoi
comandi? Se i faziosi pretendevano violentemente che gli stemmi
granducali si abbassassero, perchè imputarmi l'ordine trasmesso
di remuoverli per preservarli da oltraggio? Se il Principe proclamarono
decaduto, o come pensare che me non coartassero a scrivere
i Dispacci relativi alle Spedizioni Elbana, di Porto Santo Stefano
e Laugeriana? Quando voi stessi raccontate che i <i>Circoli, coadiuvati
dalle furiose declamazioni della stampa, si diedero a presentare
petizioni per la cacciata dello stesso Principe dal suolo toscano</i>,
con quale coscienza sostenete poi, e, lasciando la coscienza, con qual
fronte, con quanto senno, con qual pudore, che la <i>violenza è esclusa
dai primi atti con i quali e nei quali venne a consumarsi il delitto?</i>
Forse le petizioni della moltitudine, coadiuvata dai Circoli e dalle
furiose declamazioni della stampa, reputate piccola pressura per
me? Ma voi, voi stessi, queste petizioni reputaste sufficienti a
costringere la Camera dei Deputati quando decretarono la Legge
sopra la Costituente! Non sono questi due pesi, non sono due misure?
E presumereste paragonare la condizione del 21 gennaio con
quella dell'8 febbraio 1849? Una fazione che si era proposta <i>il
<span class="pagenum" id="Page_250">[250]</span>
rovesciamento di tutte le monarchie italiane</i>, è da supporsi che si
rimanesse da usare ogni partito estremo per conseguire il suo fine,
precisamente sul punto di cogliere il frutto dei lunghi e travagliosi
conati? Gente, <i>che eleva il furore a virtù</i>, si pretende credere che, con
mansuetudine pastorale, le istanze per le mentovate spedizioni mi
presentasse, o non piuttosto con tal garbo che non dava campo alla
scelta? Se i Giudici sanno che il Popolo irrompente il 18 febbraio
in Piazza, malgrado che io, secondo le mie forze, mi opponessi, e
nonostante le mie dimostranze, quasi in onta di me, volle inalzarmi
sotto gli occhi l'<i>albero della Libertà</i>, perchè ricusano fede alla
mia impotenza a resistere a tutto? Perchè non vi curaste, non
dirò nello imparziale animo librare le parole dirette all'egregio
uomo signor Poggi amico del padre mio: «<i>Se il Governo non ha
potuto in tutto e per tutto ostare alle esorbitanze ed agli arbitrii dei
molti intemperanti, non è stato suo volere, ma solo la mancanza di
cooperazione e di forza</i>,» ma almeno leggerle? Perchè mi chiedete
ragione se il vento mi ha portato via qualche vela; tronco
qualche albero, e non mi tenete conto del corpo della nave che,
Dio aiutando, vi ho preservato dal naufragio? Voi mi siete, Signori,
scarsi e crudeli. E badate, comecchè le mie parole adesso
sieno argomento di scherno appo voi, che tra i più brutti vizii
che offendano il Signore io ho sentito come principalissimo annoverare
sempre quello della ingratitudine: anzi in certo solenne
Maestro di divinità ricordo aver letto una volta: «<i>la ingratitudine
essere vento crescente, che dissecca la fonte della pietà, e la rugiada
della misericordia</i>.» E queste fonti dovrebbero mantenersi del
continuo aperte a dissetare i cuori spasimanti di rabbia, e queste rugiade
divine implorarsi perenni a temperare le fronti riarse dal furore.
</p>

<p>
Oltre a dichiarare non provato quello che eglino stessi si sono
affaticati a provare, i Giudici esprimono due altre proposizioni, e
sono: I. Il Decreto del 7 gennaio 1851, § 53, intorno alla violenza
dedotta dice, <i>che i fatti allegati non gli paiono d'importanza tale da
stabilire la violenza irresistibile e continuata</i>; e qui importa notare,
che e' sono della medesima natura, e di molto maggiore intensità
di quelli che il Decreto medesimo e gli Accusatori tutti hanno ritenuto
valevoli a coartare Principe e Camere! — II. L'Atto di Accusa
poi, a § 85, non solo non vuole provata la violenza, <i>ma la
esclude</i>: qui la contradizione mi sembra palese, perchè il primo
<span class="pagenum" id="Page_251">[251]</span>
non nega i fatti ma non gli apprezza, il secondo del tutto gli nega.
Il Decreto del 7 gennaio continua che, in ogni caso, cotesti
fatti di violenza non varrebbero a scolparmi, perchè dal Processo
resulta l'autorità che io aveva su le turbe tumultuanti, la mia
protesta di non temerle, e la frequente riuscita a contenerle per
vantaggio di privati cittadini! Di questo modo di argomentare ho
ragionato abbastanza; ma il cuore degli onesti tornerà a sollevarsi
per me a cagione di questi implacabili sofismi.
</p>

<p>
Ed è pur qui che l'Atto di Accusa, § 85, dopo avere ammessa
la forza, anzi dopo averne accennato le origini, ampliato il quadro
dell'azione, ad un tratto la fa cessare; e quando? Nel giorno 8
di febbraio. E perchè? Per accusare come liberissimi gli atti pei
quali <i>venne a consumarsi il delitto</i>. Poi, egli stesso, di leggieri confessa
che insistenze, esigenze, improntitudini vi furono; ma invano;
ormai il fatto era consumato, nè esse potevano giustificare il
delitto già completo.... Se questo sia vero e verosimile, chiunque
ha fior di senno a colpo di occhio il conosce;.... ma che favello io
di vero e di verosimile, quando neppure l'Accusa crede a quello
che dice! — <i>La Fazione</i>, ella dice, <i>per rovesciare Monarchia e Statuto
attendeva occasione opportuna, e la ebbe, nello allontanamento del
Granduca da Siena</i>. Dunque non istettero con le mani alla cintola
i Faziosi nell'8 febbraio. Essi operarono la rivoluzione in quel
giorno, ed è l'Accusa che un po' lo confessa, e un po' lo nega; che
modo di ragionare è mai questo suo? E svarioni siffatti, che in
una scuola di Logica basterebbero a mettere a pane e acqua il
tristo scolare che gli scrisse, hanno potuto avere in Toscana la
virtù di logorarmi in carcere ventotto mesi di vita? Le febbri
delle fazioni non sono intermittenti, ma continue; e questo
andare, fermarsi, rimettersi in cammino, bene sta deplorabilmente
nella fantasia dell'Accusa, non già nella natura umana. <i>Motus in
fine velocior</i>. E dico deplorabilmente, imperciocchè se il Pubblico
Ministero penserà che alla sua religione non sieno «confidati gl'interessi
della verità, della innocenza, della civiltà, della coscienza
pubblica e della giustizia, ma unicamente quelli della pena,»
che cosa diventerebbe mai il Pubblico Ministero?... Tutto è qui: fui
complice, o no, <i>con la fazione, che attendeva occasione opportuna a proclamare
la Repubblica, la decadenza del Principe, e la Unione con Roma,
e la ebbe nell'8 febbraio?</i> Se fui, le sue colpe sono le mie; se non fui, perchè
mi disfate anima e corpo prolungando la iniquissima prigionia?
</p>

<p>
<span class="pagenum" id="Page_252">[252]</span>
Il sistema di violenza era dai Circoli degenerati abbracciato
e praticato come regolamento organico. Nel principiare del novembre
1848, nella solenne Adunanza del Circolo Fiorentino,
tenuta nel teatro Goldoni, trovo che fu proposto di <i>sospingere</i>
il Ministero; ma questo parve poco, chè sorse Oratore di maraviglioso
seguito in quel tempo, il quale espressamente dichiarò:
«essere di opinione che non solamente si avesse a <i>sospingere</i> il
Ministero, ma <i>violentarlo</i> se fosse necessario, e portarlo più lontano....
Se il Popolo conosce la necessità di agire prontamente,
io ripeto, che non solamente deve <i>spingere</i> il Ministero, ma
<i>violentarlo</i>, quando vi sia, ciò facendo, la convinzione del bene
d'Italia, quando vi sia la convinzione di un fatto di urgenza ec.»
</p>

<p>
È vero che l'Oratore protesta, che le violenze intende abbiano
ad essere morali; ma, scendendo agli esempj, suggerisce
le dimostrazioni pubbliche e gli eccitamenti del Popolo in massa,
sicchè quanto sapessero di morale cotesti partiti ognuno sel vede.
Quasi poi che il detto fosse poco, insisteva l'Oratore affermando:
«Oggi mi pare che la Italia sia in una alternativa co' suoi Reggitori;
nell'alternativa cioè di <i>rovesciarli</i>, o di <i>strascinarli</i>. Non ci
è via di mezzo; una delle due.»<a class="tag" id="tag215" href="#note215">[215]</a> Cotesti erudimenti facevano
effetto di zolfo su carboni accesi, e già troppo bene gli avevano
posti in pratica senza conforti; ora poi che vi si trovavano eccitati,
non è da dirsi se volessero fare a risparmio, e se (come l'Accusa
immagina contrariamente a quello che narra il Decreto del 10 giugno)
se ne rimanessero proprio nel punto in cui per assicurare i
loro disegni ne avevano maggiormente bisogno. Intanto l'Accusa,
se avesse amato conoscere come i Repubblicani fossero contenti,
poteva leggere la requisitoria repubblicana del signor Rusconi, il
quale narra che il Partito minacciava irrompere da un punto all'altro
contro di me; e poteva anche informarsi come una congiura
repubblicana si andasse preparando per rovesciarmi. Se per
difendere me dovessi offendere altrui, è naturale che il mio debito
sarebbe di restare indifeso, ma le cose a cui accenno sono note a
tutti, e resultano da atti pubblici.
</p>

<p>
In breve somministrerò prove più speciali ancora della violenza
subíta; adesso giovi ricercare qui, se a questa procella avesse
potuto resistersi. Io penso di sì quante volte il Principe non avesse
abbandonato il Governo. Bene altramente gravi, così per gli uomini
<span class="pagenum" id="Page_253">[253]</span>
come per le cose, erano le circostanze che accompagnarono
in Inghilterra la rivoluzione del 1688; nonostante tra quelle che
davvantaggio la favorirono, Hallam pone la fuga di Giacomo II;<a class="tag" id="tag216" href="#note216">[216]</a>
ed Hume, narrando come il Re dopo avere inviato la Regina e il
figlio in Francia, egli pure, secretamente, si muovesse verso la
foce del Tamigi dove l'aspettava un vascello, considera che questo
passo ebbe a riuscire grato ai suoi nemici più di ogni altro suo
procedimento. Questo storico gravissimo espone, come gli emissarii
di Francia, fra i quali l'ambasciatore Barillon, erano affaccendati
attorno al Re suggerendogli, male a proposito, nessuna
cosa potere operare più acconcia a sconvolgere il paese quanto la
sua partenza. E che così opinassi ancora io pel nostro Paese ne
porgono testimonianza il Dispaccio diretto al Governatore di Livorno,
dove dichiaro che lo allontanamento del Principe sarebbe
il peggiore dei mali; e gli altri al Presidente del Consiglio, dove
gli raccomando a fare ogni prova per ricondurre il Principe e la
sua famiglia a Firenze, e di salvarlo anche suo malgrado. Prevalsero
altri consigli, dei quali ebbi prima dolore e pericolo, ed ora
ho il danno.
</p>

<p>
Giacomo II, abbandonando il Governo, non destinava persona
a reggere durante la sua assenza, per lo che grande fu in
Londra la sorpresa dello evento, e «ognuno vide le redini del Governo
abbandonate ad un tratto da chi le teneva, senza che
nessuno apparisse il quale potesse avere il diritto, e neppure
<i>la pretensione d'impadronirsene</i>. — Allora avvenne a Londra
che nella temporaria dissoluzione del Governo, alla plebe fu
sciolto il freno; nè vi fu disordine, che in tanto scompiglio non
si potesse temere: insorse tumultuante, ed atterrò tutte le cappelle
dove si celebrava messa: assalì e pose a ruba le case dello
Inviato di Firenze e dello Ambasciatore di Spagna, ove molti
cattolici avevano riposte le loro più preziose suppellettili. Il Cancelliere
Jefferies, che si era travestito per fuggire, caduto nelle
mani della plebe, ne rimase talmente malconcio, che poco dopo
morì. Temevasi che lo esercito contribuisse ad accrescere il tumulto.
I Vescovi e i Pari, in tanto stremo, si riuniscono per
provvedere alla comune salvezza; al gonfaloniere e agli aldermani
danno ordini convenienti per reprimere l'anarchia; mandano
<span class="pagenum" id="Page_254">[254]</span>
comandi alla armata, allo esercito, e ai presidii; finalmente
s'indirizzano al Principe di Orange. <i>Giacomo II non era partito
d'Inghilterra</i>, anzi fu ricondotto a Londra, e ricevuto con grida
di acclamazione dalla plebe, <i>seguendo la sua natura versatile</i>;
invano però, chè la rivoluzione per quel breve abbandono del
Governo era stata operata. Orange, genero al re, e la figlia Maria,
avevano supplantato il suocero e il padre.»<a class="tag" id="tag217" href="#note217">[217]</a>
</p>

<p>
Così fra noi, abbandonato il Governo, trionfa il Partito repubblicano;
e fu mestieri provvedere innanzi tratto a salvare la società;
poi a ricondurre il Paese nelle condizioni politiche che
gli erano naturali, traverso il travaglio rivoluzionario, e senza
sangue....
</p>
</div>

<div class="chapter">
<h2 id="cap22">
XXII.<br />
<span class="smaller">Atti Speciali.</span>
</h2>

<h3>
§ 1. <i>Fatti di Siena.</i>
</h3>

<p>
Siena sopra ogni altra città toscana presenta se non antiche
le cagioni del tumulto, almeno gli spiriti pronti a trascendere in
contenzioni di parti. Io ho sentito dire come ad un Santo riuscisse
persuadere, che ai coltelli surrogassero sassi nelle pugne, costumate
dalla gioventù per vaghezza nelle novene natalizie: e gli
parve avere fatto un bel guadagno! Simili gare di origine vecchia
si perpetuarono in cotesta città per futili motivi, e s'invelenirono
per dissidii politici.
</p>

<p>
Io, davvero, vorrei tacere per affetto alla nobilissima terra;
ma considerando la causa che mi fa parlare, non dubito che torrà
in pace se io ricordo le contese per la morte del Petronici, il pericolo
dei Carabinieri, e Giovanni Manganaro costretto a salvarsi
notte tempo con la fuga. Non senza mistura politica furono i tumulti
a cagione dei grani, per quanto almeno me ne assicurava la
Deputazione, che venne a intercedere a pro dei colpevoli, i quali
tutti ottennero amplissima remissione di pena dalla clemenza
sovrana.
</p>

<p>
Però studiando comporre in pace la travagliata città, proposi,
accettandolo il Principe con lieta fronte, a Prefetto di Siena il signore
<span class="pagenum" id="Page_255">[255]</span>
A. Saracini. Considerando lo inclito lignaggio, l'onore
acquistato combattendo per la Indipendenza Italiana, la indole
egregia e la mitezza dei modi, pensai essere questo personaggio
acconcissimo per ridurre i partiti a concordia.<a class="tag" id="tag218" href="#note218">[218]</a>
</p>

<p>
Il Proclama del sig. Saracini, che si legge stampato nel <i>Monitore</i>
del 10 decembre 1848, chiarisce <i>come le maledette parti già tenessero
Siena divisa</i>, e quanto premurose fossero le cure del Governo
di pur comporle in pace. — Ah! che per somma sventura di noi,
troppo più agevole riesce predicare pace, che conseguirla! —
</p>

<p>
A mano a mano che io m'inoltro in questa Procedura, la mia
maraviglia diventa maggiore; imperciocchè l'Accusa invece di ricorrere
ai Rapporti ufficiali del Governo, se veramente voleva formarsi
giusto concetto dei casi di Siena, vada raccogliendo articoli
di Giornali, e corrispondenze dei Circoli, e carte altre cotali meno
<span class="pagenum" id="Page_256">[256]</span>
adatte all'uopo. E tuttavolta anche con gli elementi che scelse
mettersi fra mano, no, non si poteva, senza ingiuria manifesta del
vero, tessere storia uguale a quella dell'Accusa.
</p>

<p>
Cotesta mala peste delle parti sembra essersi ingenerata fino
dall'agosto dell'anno 1848, quando i reduci dalla guerra lombarda
trovarono in Patria ai patimenti e al dolore un rimerito di
scherno.<a class="tag" id="tag219" href="#note219">[219]</a> I quali umori pessimi, inacerbiti dai fatti del 24 ottobre
1848,<a class="tag" id="tag220" href="#note220">[220]</a> crebbero così, <i>che una deplorabil divisione di opinioni
<span class="pagenum" id="Page_257">[257]</span>
politiche radicata nelle menti dei Cittadini, rendeva la guerra civile
<span class="pagenum" id="Page_258">[258]</span>
inevitabile</i>;<a class="tag" id="tag221" href="#note221">[221]</a> onde nel 24 novembre 1848 per opera di cittadini
dabbene, fra i quali il colonnello Saracini e il professore Corbani
primeggiavano, fu fatta pace fra i capi di parte con universale
allegrezza. Quantunque non tutte le cose in cotesta occasione
avvenute meritassero pari lode, pure per confermare la pace
che sperava durevole, e per premiare la dichiarazione <i>concorde</i>
che <i>in Toscana volevasi la libertà costituzionale, la conservazione di
Leopoldo</i>, e i <i>plausi fatti alla libertà, al Principe e alla sua reale
Famiglia</i>, io reputai prudente non istarmi tanto sul sottile, e concedere
il perdono ai condannati pei tumulti del grano nell'anno
precedente, secondo me ne fece ressa la Deputazione mossa da
Siena.<a class="tag" id="tag222" href="#note222">[222]</a>
</p>

<p>
<span class="pagenum" id="Page_259">[259]</span>
Nel giorno 30 gennaio 1849, il Granduca giunge a Siena nelle
ore vespertine. Fattasi notte, la Banda, preceduta da bandiera
bianca e rossa e seguíta da molto Popolo, si recò suonando sotto
il palazzo regio; quivi s'inalzano gridi di: <i>Abbasso la Costituente!
Morte agli Scolari! Viva il Regno di Napoli!</i> Chi leva diverso grido,
come: <i>viva la Costituente! viva il Ministero!</i> è battuto, e inseguito.
Il Principe, per ben due volte costretto di affacciarsi al balcone,
ringrazia i Sanesi dell'accoglienza fatta a lui e alla famiglia.
</p>

<p>
Il giorno seguente, 31 gennaio, su pei cantoni si lessero appiccati
cedoloni, che dicevano:
</p>

<p>
«<i>Avviso salutare ai Sanesi</i>. La Costituente italiana è una invenzione
del Montanelli toscano, la quale spinge il Popolo ignorante
al macello della guerra ed alla miseria. O Popolo, non cedere
alla violenza dei pochi tristi, o pazzi, che te la lodano.
Roma non la vuole; il Piemonte non l'approva; tu solo vuoi
rimanere ingannato? Lo Stato è in miseria, e questa crescerà per
la guerra, perchè il ricco dovrà alimentarla con quel danaro,
che serviva a darti lavoro, e tu dovrai sostenerla con gli stenti
e i pericoli della vita.»<a class="tag" id="tag223" href="#note223">[223]</a>
</p>

<p>
A mezzogiorno gli Scolari si radunarono, e deliberarono abbandonare
Siena riducendosi a studio nella Università di Pisa.
</p>

<p>
I <i>Documenti dell'Accusa</i> narrano, come si tenesse per <i>certo</i> che
il Granduca, per tôrre via ogni pretesto di scissura, si fosse determinato
a ricondurre la sua famiglia alla Capitale, e come di cotesti
avvenimenti gravissimi andassero incolpati — <i>i ricchi di Siena,
superbi e ignoranti, che temono dovere sborsare qualche soldo di più
per la guerra della Indipendenza, e gridano morte ai liberali chiamandoli
Repubblicani al solito. Il male è cominciato dallo agosto passato</i>.
</p>

<p>
Gli animi si accalorano, e già nel 3 febbraio taluno narrando
i casi del giorno antecedente, ammonisce: «Il Partito liberale
si è risvegliato, credimi, per Dio, che si è svegliato, e lavora
energicamente, <i>e le prime lezioni sono state date</i>.» E nel 2 febbraio
questo Partito, fatto per provocazione furioso,<a class="tag" id="tag224" href="#note224">[224]</a> si aduna sul
prato della Lizza, e manda pel Prefetto onde spieghi al Popolo,
<span class="pagenum" id="Page_260">[260]</span>
Costituente che sia; e il Prefetto, come vollero, fece: richiesto
inoltre persuadere a S. A. di concionare alla moltitudine, promette
adoperarvisi, e lo invita a convenire nell'ora prefissa in piazza.
Intanto da una parte si grida: Viva Leopoldo solo; e basta; — dall'altra:
Viva Leopoldo e Viva la Costituente;<a class="tag" id="tag225" href="#note225">[225]</a> — e per allora dividonsi;
la sera si trovano puntuali al convegno. «Venne l'ora» (io cito i
Documenti dell'Accusa) «in cui si muta la guardia; ed ecco, che
la canaglia pagata, tutti armati, si mettono davanti a noi e incominciano
a gridare: Viva Leopoldo secondo solo! e noi: Viva
la Costituente! e quelli: no; — e noi: sì! — Si affaccia il Granduca,
ringrazia e si ritira; si ripetè: — Viva Leopoldo! viva la Costituente! — e
quelli di nuovo: — Viva Leopoldo solo! e chi ha coraggio
venga avanti. — Allora cominciò la zuffa, ma durò poco,
e vi furono soltanto tre feriti dalla parte dei retrogradi.»
</p>

<p>
I giorni seguenti temevasi peggio; bande di gente armata vagano
per la città pronte alle offese. Quei dessi, che provocando
avevano suscitata la tempesta, ora ne rimangono atterriti. Da un
punto all'altro un conflitto sanguinoso aspettavasi, e i provocati
dichiaravano: «Noi siamo preparati, e non si avrà più misericordia
per nessuno d'ora in avanti.»<a class="tag" id="tag226" href="#note226">[226]</a>
</p>

<p>
Intanto per le terre toscane correva un grido, cresciuto, come
suole, dalla fama, che sacrilega guerra si combatteva in Siena;
sangue cittadino, e da cittadine mani versato, correre le strade:
«Che più manca a voi, Guelfi e Ghibellini? Alla riscossa, Bianchi
e Neri....» si esclamava dintorno. — E fiere minaccie si indirizzavano
al Ministero, ora perchè non avesse provveduto, ora
<span class="pagenum" id="Page_261">[261]</span>
perchè non avesse seguíto il Granduca a Siena, ora perchè non
<i>ne procurasse il ritorno</i>;<a class="tag" id="tag227" href="#note227">[227]</a> tale altra perchè, nonostante gli avvisi,
favorisse il Governatore amico e sostegno dei nobili, nobilissimo
anch'esso; finalmente tennero dietro le proteste degli Scolari, che
<i>di consenso dei Professori</i>, si erano rifugiati alle loro case; e i rimproveri
di facile, sofferente le perfide trame, sollecitandolo a procedere
severamente contro gli svergognati promotori della dimostrazione
del 30 gennaio.<a class="tag" id="tag228" href="#note228">[228]</a>
</p>

<p>
Questi miserabili casi, pei quali la mente travagliata considera
come dopo cinque secoli duri fra noi la maladizione, che costrinse
la grande anima dell'Alighieri a lamentare:
</p>

<div class="poem">
<p>«Ed ora in te non stanno senza guerra</p>
<p>«Li vivi tuoi, e l'un l'altro si rode</p>
<p>«Di quei che un muro, ed una fossa serra;»</p>
</div>

<p>
non hanno virtù alcuna per commuovere le ardue viscere dell'Accusa.
A noi il pianto nasconde la dolentissima storia.... ed anche
all'Accusa questi fatti nasconde.... il pianto no.... ch'ella non
piange mai, — ma il fiero talento di nuocere a torto, in onta al vero,
e con angoscia della innocenza; — che cosa dunque rappresenta
fra noi questa Accusa?
</p>

<p>
I Rapporti governativi depositati negli Archivii del Ministero,
fin qui non concessi, mi davano abilità di fare stampare quanto
segue nel <i>Monitore</i> del 5 febbraio 1849: «S. A. il Granduca si
condusse, secondo il solito, a Siena per visitare la Reale Famiglia
che sverna costà. Un Partito di pochi, e, piuttostochè tristi,
stupidi retrogradi, si valse della presenza dell'<i>Ottimo Principe</i>
per fare una dimostrazione avversa alla Costituente, coonestando
lo stolto intento con <i>acclamazioni al suo Nome, le quali non
potevano essere se non che universali</i>. — Di qui avvenne la reazione;
e i retrogradi ebbero la peggio, rilevando alcuni di loro parecchie
ferite. La Giustizia informa: molti arresti sono stati
operati; alcuni arrestati confessarono, a un tratto, essere stati
pagati: a vero dire, sottilmente pagati, perchè i retrogradi
hanno copia di generosità come d'intelletto. — Intanto il Principe,
<span class="pagenum" id="Page_262">[262]</span>
per queste angustie dell'animo e per disposizione di corpo,
è caduto infermo. Sebbene obbligato a tenersi giacente, non
ha febbre, ma sonnolenza e gravezza, dolore di capo, e gli altri
segni tutti di forte reuma. Il Consiglio dei Ministri, ieri sera,
aveva deliberato mandargli qualche Ministro per circondarlo
della responsabilità ministeriale, e <i>il Presidente Montanelli si
chiamò pronto a partire</i>. Nella notte sono arrivate notizie da
Siena, le quali istruiscono che il Principe desidera e chiama
intorno a sè parte del Ministero, o per lo meno un Ministro.
Così il pensiero ministeriale si è trovato d'accordo co'
desiderii del Principe. Il Presidente Montanelli è partito in compagnia
del Segretario Marmocchi di patria sanese. Queste notizie,
della verità delle quali non è dato dubitare, abbiamo voluto
rendere palesi, affinchè ogni trepidazione cessi, e la città si rassicuri.
<i>La stretta armonia tra il Principe e il suo Ministero, anzichè
soffrire alterazione, ogni dì più si conferma</i>.»
</p>

<p>
Ora, comecchè coteste cose non mi tocchino, tuttavolta in
omaggio del vero, esaminiamo se il Granduca statuisse la partenza
da Siena prima o dopo l'arrivo del signor Montanelli. Già fu avvertito
che il Presidente lasciava Firenze il 5 febbraio, ed arrivava
il 6 a Siena nella mattinata. Ora, dai Documenti pubblicati dal
Ministero degli Affari Esteri Inglese, intorno ai casi d'Italia, per
essere presentati alle Camere del Parlamento, s'impara come Lord
Hamilton avverta il Visconte Palmerston, <i>nel 7 febbraio, che il
Granduca desiderava uno dei vapori inglesi stanziati in Livorno per
imbarcarsi il giorno 8 a Porto Santo Stefano</i>.<a class="tag" id="tag229" href="#note229">[229]</a> — Dunque, se si calcola
il tempo che un messaggio impiegava allora, per difetto di
strada ferrata, da Siena a Firenze, il tempo per mandare a Livorno
e ottenere risposta dai Comandante Inglese, il tempo per
riscontrare S. A., il tempo finalmente perchè il piroscafo giungesse
nel prefisso giorno a San Stefano per imbarcare S. A., non sarà
indiscreto supporre che, o nella notte del 5 febbraio, o almeno
nelle prossime ore matutine del giorno 6 pervenisse al Ministro
Inglese la richiesta di S. A. per imbarcarsi il giorno 8 a Porto Santo
Stefano. — Però ci persuaderemo che la risoluzione presa di partirsi
da noi, precedeva, non susseguiva, l'arrivo del signor Montanelli
a Siena: e ci persuaderemo eziandio, che infausti consiglieri
<span class="pagenum" id="Page_263">[263]</span>
di quella furono i successi accaduti dal 30 gennaio al 5 febbraio,
non già la presenza del Montanelli e dei seguaci suoi.
</p>

<p>
I Documenti dell'Accusa si sbracciano a volere trovare un
concertato fra i disegni dei Repubblicani, le agitazioni di Siena e
la presenza dei signori Montanelli e Marmocchi in cotesta città: in
prova di ciò allegano certa lettera di Antonio Mordini a Lorenzo
Corsi ingegnere di Arezzo; ma è di evidenza intuitiva che il concetto
di quella non accorda per nulla con quanto avvenne, nè con
quanto il Ministero operò. Infatti la lettera si basa sul caso possibile
della dimissione del Ministero toscano che il Partito provocherà
fra il 1<sup>o</sup> e il 5 febbraio. Ora questa dimissione non solo non
avvenne, ma in quel medesimo giorno 5 il <i>Monitore</i> annunziava,
per mia diligenza, che <i>l'armonia fra il Principe e il suo Ministero,
invece di soffrire alterazione, ogni dì più si confermava</i>. — E chi, Dio
mio, non lo avrebbe creduto al pari di me? Da Siena, lettere confidenziali
di persona intima all'A. S. me ne assicuravano sollecito
il ritorno; delle notizie, pervenutemi per via particolare e colà
trasmesse, mi ringraziavano; di usare solerte opera onde la città
rimanesse tranquilla mi raccomandavano. Lusinghiere, amorevoli
erano coteste lettere, ed io mi vi affidavo intero. Nè andava di
tanta benignità immeritevole la mia fede, perchè ogni mio riposto
consiglio manifestava al Principe, <i>e perfino la mia corrispondenza
privata</i>. —
</p>

<p>
E non avvenne la Dittatura immaginata dal Mordini, nè il
nostro invio a Roma; e gli sforzi miei erano diretti a conseguire il
ritorno del Granduca, <i>la sua partenza non già</i>, e fatti e scritti il dimostrano;
nè la unificazione con gli Stati Romani, Toscani e Veneti,
nè alcuna delle cose quivi indicate successero. Io non so pertanto
che consiglio sia questo di andare a trovare un nesso tra il
fatto mio e le infinite fantasie uscite dagli accesi cervelli di quei
tempi; molto più quando fra loro appariscono siffattamente disformi.
</p>

<p>
Il Decreto del 7 gennaio 1851, nel § 16, dice espresso, che
Montanelli andò a Siena <i>seguíto</i> da Marmocchi, e più tardi da Niccolini:
l'Accusa del 29 gennaio 1851 ostenta ignorare se eglino
con Montanelli andassero, <i>o innanzi o dopo esso</i>. Nè questa esitanza
si creda priva della sua buona ragione, imperciocchè tutti
i Documenti vorrebbero trovare che il subuglio in Siena avvenisse
<i>dopo</i>, non <i>prima</i> la giunta loro a Siena. Ma no; anche il Lunario è
<span class="pagenum" id="Page_264">[264]</span>
inesorabile: il gennaio nell'ordine dei mesi viene innanzi al febbraio,
e nel processo dei numeri il 5 tiene dietro al 4. Molte cose
possono fare e molte ne hanno fatte i Giudici, ma porre febbraio
prima di gennaio, e il 4 dopo il 5, non possono: però, se non lo
possono fare, lo possono dire; e lo dicono, e certamente non si
risparmiano da scriverlo. Il Decreto del 7, § 17, imperturbato
afferma che <i>i movimenti anarchici</i> accaddero dopo il <i>5 febbraio</i>, pei
quali <i>cessò la sicurezza della reale famiglia</i>; l'Accusa, § 54, anch'essa
sostiene, che Siena, <i>bastantemente tranquilla.... fino ai primi
di febbraio, cambiò tosto aspetto e trascese alla rivolta</i>. Il Lunario dice
che i moti <i>anarchici</i> avvennero dal 30 gennaio 1849 al 5 febbraio
1849. Il Lunario dice che la deliberazione presa di abbandonare
Siena, e imbarcarsi l'8 a Santo Stefano, ebbe a precedere, per
necessità, l'arrivo del Montanelli; ed il Lunario intende avere ragione,
ed il Lunario l'ha, perchè per mostrare che il torto è del Lunario
questo non si tribola, e non può tribolarsi col carcere. Felice Lunario!
Leggendo attentamente l'Atto d'Accusa, § 45, non trovo che
dopo lo arrivo del Montanelli altro abbia saputo raccogliere che
<i>conferenze</i> con pretesi <i>demagoghi</i>, <i>dimostrazioni</i> apprestate, <i>voce</i> di
danaro sparso, <i>opinioni</i> di mutate condizioni della città; ma gli
assembramenti, le grida in senso opposto, le percosse, le ferite, il
Granduca costretto a presentarsi alle moltitudini, le minaccie: «uccisi
prima i Repubblicani, daremo addosso ai Signori;»<a class="tag" id="tag230" href="#note230">[230]</a> gli Scolari
deliberati ad abbandonare Siena, e il fatto dello abbandono; le
bande armate per la città; il proponimento di non usare d'ora innanzi
misericordia; il Lunario inesorabile dice che successero dal
31 gennaio al 5 febbraio, e non <i>dopo</i> il 5 febbraio 1849; anzi dall'agosto
del 1848, quando vi fu chi ebbe cuore d'irridere i reduci
dalla infelice guerra lombarda!
</p>

<p>
I Documenti dell'Accusa talvolta capiscono troppo, e talora
troppo poco: se volessero leggere meco i Rapporti di polizia, troverebbero
questi fatti semplicissimi che loro racconto. Due Partiti
da molto tempo travagliavano Siena: uno smanioso del Principato
assoluto, <i>nemico naturalmente di guerra</i>, avverso alle dubbie fortune,
il quale alla patria, alla gloria, alla voce stessa del Principe,
<span class="pagenum" id="Page_265">[265]</span>
che pur ci chiamava ad impresa ch'era e che fu detta santa, la
tenace conservazione, e lo ignavo godimento del paterno censo anteponeva;
l'altro, promotore del Principato Costituzionale, della
Costituente, e di quanto altro in quei <i>tempi antichi</i> andava per
le bocche (chè per i cuori mal saprei dire davvero) dello universale;
conciossiachè vuolsi notare da cui fa studio della verità,
come dalle stesse carte dell'Accusa non ricavo che in Siena si
acclamasse la Repubblica nè prima, nè quando giunse il signor
Montanelli. Il primo provocò il secondo, questi raccolse le forze, e
andò a combatterlo; quindi scontri deplorabili e timore di peggio. — L'Accusa
sembra che lealissimi, degni di onore, amici veri
del Principato reputi quelli che acclamavano: — al Principe solo,
e basta; — che urlavano: — Morte agli scolari! — che spiegavan bandiera
bianca e rossa; che imprecavano alla guerra della Indipendenza,
che insultavano la gente, che in piazza si presentavano armati,
e a cui non gridava come loro davano di buone coltellate pel
mezzo della faccia: — demagoghi (dacchè oggi di questa parola
è gran consumo nelle scritture, specialmente nelle curiali), e meritevoli
di perpetua infamia gli altri che spiegavano bandiera tricolore,
e alla Costituente applaudivano. Ma la guerra della Indipendenza
avevano bandita i Ministeri tutti, il Parlamento, e il Principe
stesso; ma la bandiera tricolore era stata dichiarata bandiera nazionale;
e tutti, badate bene, tutti, o di seta al cappello, o di smalto fra i
ciondoli dell'orologio, ne portavano il segnale; ma tricolore fu dato
il nastro ai Deputati donde pendeva la medaglia, tricolore la sciarpa
che ricingeva il collo ai Senatori, tricolore il nastro della medaglia
che, mostrando la effigie del Principe, consolava i suoi sudditi
dell'angoscia per la guerra dove li tradì la fortuna, non l'animò;
tricolori le bandiere giurate, tricolori le bandiere agitate dalla
sovrana destra dai balconi della regale dimora; ma i padri mandavano
i figliuoli a studio in Siena, perchè vi venissero istruiti e
non ammazzati; ma la Costituente proposta alle Camere con Decreto
del Principe e votata dal Parlamento, finchè non era reietta
col <i>veto</i>, doveva rispettarsi.
</p>

<p>
Ai fatti narrati io vedo opporre la testimonianza di alquante
persone, intorno al deposto delle quali una cosa sola dirò: che nè
anche l'Onnipotente può fare che il fatto non sia. A che questi
testimoni di cose che l'Accusa stessa, co' suoi Documenti, smentisce?
Perchè ricorrere a così torbida sorgente? <i>Non tali auxilio</i>....
<span class="pagenum" id="Page_266">[266]</span>
doveva esclamare l'Accusa, come Ecuba quando vide Priamo barcollante
sotto il peso delle armi; ma l'Accusa accolse Priamo e mi
ha preso anche Tancredi. Purchè mordano, l'Accusa accetterebbe
gli orsi, non che gli eroi dei poemi epici! O non vi sono dentro
gli Archivii i Dispacci del Prefetto, i Rapporti dei Delegati,
le informazioni del Provveditore della Università di Siena, le
Procedure incominciate o concluse? E mentre l'Accusa tiene
queste lucerne sotto il moggio, o come fa ella a mettere sul
candelabro un Misuri copista, un Baldassini tappezziere, un
Fedeli sarto, un Corsi falegname, e un Tancredi (senza avvertirci
se sia diverso dallo amante di Clorinda), i quali vi dichiarano
(e l'Accusa par che lo creda) <i>che Siena era tranquilla, ma
che venuto il Montanelli venne il diavolo?</i>... L'Accusa non dice se
qui il testimone si sia fatto il segno della santa croce. — È notabile
una lettera confidenziale di Niccolini al Circolo di Firenze, dove gli
si dà ragguaglio di quanto egli operò a Siena il 6 febbraio 1849:
in quella egli non ispaccia il nome del Governo, nè se ne dice incombensato,
nè propone, o fa cose che gli si possano riprendere.<a class="tag" id="tag231" href="#note231">[231]</a>
</p>

<p>
Io per me, quando considero i Documenti dell'Accusa e li
confronto con quello che so, ed è vero, e si trova nelle carte officiali
del Governo, non posso impedire alla mia mente di meditare
sopra la tremenda sentenza del signor Thiers: «Nei tempi in cui
<span class="pagenum" id="Page_267">[267]</span>
si agita la discordia civile, si vedono quei vergognosi processi
dove il più forte ascolta per non credere, il debole parla per
non persuadere.»<a class="tag" id="tag232" href="#note232">[232]</a>
</p>

<h3>
§ 2. <i>Invito al Circolo Fiorentino di tenere le sedute in Palazzo Vecchio.</i>
</h3>

<p>
I Documenti dell'Accusa ritengono che io <i>invitassi</i> il Circolo
fiorentino a tenere una <i>orgia rivoluzionaria</i> nella Sala di Palazzo
Vecchio, che per mio ordine fu illuminata a festa, dopo avere rimproverato
il signor Lanari, perchè non concedesse il suo Teatro
per celebrare <i>cotesta solennità</i> di Popolo.
</p>

<p>
Ora io dichiaro siffatto <i>invito</i> apertamente <i>falso</i>. Nel giorno 8
febbraio, tra le altre pretensioni del Popolo, dei Repubblicani, dei
Demagoghi (chiamateli come meglio vi piace, ma di quella gente
insomma a cui <i>nessuno di quanti mi accusano avrebbe saputo dire di
no in nulla</i>, — assolutamente in <i>nulla</i>), vi fu quella di volere tenere
Circolo nella Sala di Palazzo Vecchio. Tanto poco io lo invitai,
che il Circolo volle la Sala quasi in sussidio per non essere
stato accolto nel Teatro Nuovo. Tanto poco io lo invitai, che scrissi
parole acerbe al signor Lanari per rimproverargli il suo rifiuto,
nello scopo appunto, che cotesta vicinanza molestissima non venisse
ad annidarsi in Palazzo Vecchio; e se adoperai la espressione
di <i>solennità popolare</i>, ciò feci perchè, come costumava a quei tempi,
ebbi a scrivere il biglietto sotto gli occhi dei petizionarii. Comecchè
io primo confessi che sarebbe stato un impossibile, tuttavolta,
immaginiamo che l'onorevole Magistrato, che sostiene
adesso le parti di Regio Procuratore, nell'8 febbraio si fosse trovato
nei miei piedi, ed avesse creduto per lo meno reo consiglio
scrivere il biglietto al signor Lanari onde allontanare il Circolo da
Palazzo Vecchio, e di questo biglietto avesse dovuto fare portatori
i petizionarii; io mi attenterei domandargli, così per mia istruzione,
se avrebbe scritto sotto ai loro occhi: <i>vi raccomando accomodare
questa geldra di ribaldi degna di corda, del vostro Teatro, per
certa orgia rivoluzionaria con la quale intende deturparvelo materialmente,
e moralmente....?</i> Ecco, io sono uno di quelli, che
credo che l'onorevole Magistrato non avrebbe scritto precisamente
così; e mi ha da essere cortese, che tra scrivere queste
<span class="pagenum" id="Page_268">[268]</span>
parole il giorno 8 febbraio 1849, sotto gli occhi dei rappresentanti
il Circolo fiorentino, e scriverle nel 29 gennaio 1851,
nel § 73 della sua Requisitoria, un qualche divario vi potrebbe
pur correre!<a class="tag" id="tag233" href="#note233">[233]</a> Andate a vuoto le preghiere, le offerte di pagamento,
ed anche le minaccie, se così si vuole, per allontanare
il Circolo, onnipotente in quei giorni, i suoi rappresentanti
tornarono più imperiosi che mai a volere il salone di Palazzo
Vecchio; e questa verità di per sè si comprende, imperciocchè, se
avessi inteso invitare il Circolo nel salone, non avrei adoperato
tutte le vie perchè non ci entrasse. Ricordo come, per ischermirmi,
osservassi non convenire che una sala deturpata con le pitture
rappresentanti il Trionfo di Cosimo I sopra città innocentissima,
udisse la eloquenza di uomini liberi: ma non mi valse, perchè
risposero che il Savonarola l'aveva fatta fabbricare a posta per
favellarvi di libertà, e che il Popolo voleva usare liberamente degli
edifizii fabbricati da lui, nè più nè meno come disse il Circolo
sanese quando volle occupare il salone delle <i>Alabarde</i>; per lo che
lascio considerare a chi legge, se tanto pretendeva nel 30 gennaio
del 1849 a Siena il Circolo sanese, che cosa dovesse pretendere
l'8 febbraio il Circolo fiorentino a Firenze!<a class="tag" id="tag234" href="#note234">[234]</a> — Con simile ripiego
<span class="pagenum" id="Page_269">[269]</span>
mi riuscì, più tardi, salvare la campana del Bargello, venerabile
monumento di patria antichità, minacciata anch'essa della <i>fusione</i>:
tanta era la smania del <i>fondere</i> a quei tempi! Allora posi loro sott'occhio
la spesa della illuminazione, grave sempre, adesso gravissima
pei bisogni della guerra: non la potei spuntare: ridotto a
piè del muro, non nego avere detto al signor Giuseppe Nardi: <i>bisogna
contentarli</i>; — ma <i>tardi, verso sera</i>, tornato invano ogni schermo,
ogni pratica venuta meno per mandare il Circolo altrove; ed anzi
parmi ricordare avergli detto, com'era vero, «<i>lo vogliono</i>;» ma
se io male non appresi la mia lingua, mi sembra che il termine
<i>bisognare</i> corrisponda <i>ad essere di necessità</i>; ed è scrivendo o parlando
il più usitato, quantunque, per vaghezza di variare, si muti
talora con la frase — <i>è forza</i>, tal altra con quella — <i>fa di mestieri</i>,
e simili. Però, se fui costretto codesta sera a cedere, mi adoperai,
facendo tenerne proposito a parecchi caporioni del Circolo,
perchè andassero altrove a piantare i loro tabernacoli,
principalmente insistendo sopra la improvvida spesa. Voglio aggiungere
un altro fatto, ed è, che se avessi invitato il Circolo,
non mi sarei mostrato di tanto scortese a non accoglierlo
di persona, o almeno, per breve ora, visitarlo: ma no, io non
lo accolsi, neanche per un istante mi vi affacciai. Questi fatti
bene poteva attestare il signor Nardi archivista del Ministero
dello Interno, e poteva attestare altresì se io, repugnante, come
quello che patisce forza, o volenteroso, come chi invita, lasciassi
entrare il Circolo nel Palazzo Vecchio. Se il signor Giuseppe Nardi
(la quale cosa non credo, però che egli mi parve onestissimo uomo,
e mi dorrebbe più per lui che per me se dovessi persuadermi
adesso di essermi ingannato) per peritanza che spesso, e a torto,
sente uno impiegato a deporre in favore del caduto in disgrazia,
non avesse somministrato testimonianza del vero, non mancano
testimoni che sappiano e vogliano attestarne, conciossiachè lo
espediente a cui mi appresi, per sottrarmi, si sparse per la città,
dando luogo, siccome avviene, a novelle. Intanto l'Accusa si acquieti
di questo, che, per quanto cercare ella faccia, ella non troverà
che prima e dopo l'8 febbraio il Circolo fiorentino procedesse
d'accordo con me; io con lui.<a class="tag" id="tag235" href="#note235">[235]</a>
</p>

<p>
<span class="pagenum" id="Page_270">[270]</span>
</p>

<h3>
§ 3. <i>Impieghi dati in ricompensa a Mordini, a Ciofi,
a Dragomanni; danari a Niccolini.</i>
</h3>

<p>
Antonio Mordini erami, come ho detto altrove, e qui confermo,
non pure non legato in amicizia, ma<a class="tag" id="tag236" href="#note236">[236]</a> perfino ignoto di persona.
Giuseppe Montanelli lo mise in sua vece al Ministero degli Esteri,
ed io non poteva contrastare. Da prima furono le mie relazioni
poche con esso, se non che nell'udirlo ragionare parendomi, come
veramente egli è, uomo d'ingegno non ordinario, incominciai di
mano in mano ad aprirmi seco, e di leggieri, ponendogli sott'occhio
le ricerche coscienziose, ed i fatti dai quali resultava evidente la
repugnanza del Popolo toscano dalla Repubblica, lo ebbi persuaso
della necessità della restaurazione del Governo Costituzionale. Di
questo egli somministrò non dubbie prove, e lo vedremo più tardi
nell'Assemblea della Costituente combattere i suoi antichi amici
politici. Dalla parte repubblicana sono stato acerbamente ripreso
di avere assiderato i cuori delle persone che mi stavano attorno;
e fu posto in dileggio quello che chiamano <i>positivismo</i>.<a class="tag" id="tag237" href="#note237">[237]</a> Non è così:
io non ho assiderato come non ho inebriato nessuno: ho pregato
di bene esaminare i documenti raccolti, e decidere con coscienza,
posto da parte qualunque privato desiderio. Quando si
tratta delle cose di questo mondo, mi sembra che dare loro una
occhiata non sia poi irragionevole affatto, nè <i>scandaloso</i> tanto quanto
<span class="pagenum" id="Page_271">[271]</span>
il <i>Regio</i> Procuratore della <i>Repubblica</i> sig. Rusconi presume; però
che spesso mi tornasse alla memoria quel filosofo, che per fissare
sempre le stelle cadde nel pozzo. Ora, in quanto al signor Mordini
concludo, che non lo conoscendo non lo avrei impiegato, come
invero io non lo impiegai; ma dopo averlo conosciuto io lo avrei
impiegato, perchè di mente giusta, capacissimo a tenere uno
officio, e di vuote astrattezze troppo meno vago, che altri non immagina.
</p>

<p>
Consentii che il signore Demetrio Ciofi, anzi ebbi caro che
ad ogni modo si allontanasse da Firenze. Le carte del Processo
attestano com'egli fosse persona di moltissimo seguito nel Popolo
minuto, capo del Circolo di San Niccolò, parlatore facondo e potente
a tirarsi dietro la moltitudine devota. Siccome per ordinario
le provincie prendono norma dalla Capitale, così rimuovere da
Firenze le persone che forse avrebbero mantenuta accesa l'agitazione,
mi parve diritto consiglio; altri propose, ed io approvai,
<i>quantunque a vero dire non vi fosse luogo a repulsa</i>; e certo non è
senza riso questa accusa, imperciocchè conoscendo l'autorità grandissima
in quei giorni del Ciofi e dei compagni suoi, vuolsi maravigliare,
che di sì lieve ufficio si contentasse, e ad assentarsi
da Firenze acconsentisse, e non piuttosto rovesciato il Governo in
luogo suo si surrogasse; il quale avvenimento quanto potesse essere
desiderato da quei medesimi che adesso m'incolpano, lascio
a loro considerare.
</p>

<p>
Dragomanni poi proposi io stesso: egli non era temibile affatto;
mal destro a discorrere; di poco credito in guisa, che mai
gli riuscì farsi eleggere Deputato: o di fortuna poco bene in arnese.
Quando mi capitò il destro di mandarlo lontano, io lo afferrai,
e così adoperando intesi dare sussistenza ad uomo di chiara stirpe,
cultore delle lettere, e mostratomisi parziale fino da quando egli, Presidente
dell'Accademia della Valle Tiberina, me immeritevole e
non chiedente, anzi repugnante, volle ascritto nell'albo dei socii
della medesima.<a class="tag" id="tag238" href="#note238">[238]</a> L'Accusa da prima sospettò, che cotesto impiego
fosse mercede della opera prestata nell'8 febbraio; io feci
avvertire che soltanto nel <i>10 aprile</i> egli era promosso: ricompensa
un po' troppo remota; — allora gavillando l'Accusa ha trovato
<span class="pagenum" id="Page_272">[272]</span>
che si volesse allontanare perchè, più che di vantaggio, fatto impedimento;
e nè anche questo è vero. Il signor Lemmi era stato eletto
Segretario allo Incaricato di affari a Costantinopoli: ricusando egli,
gli subentrava il sig. Dragomanni quasi fortuitamente.<a class="tag" id="tag239" href="#note239">[239]</a> Quantunque,
come il proverbio dice, l'asino non valga la cavezza, chè materia di
piccolo momento ella è questa, pure anche qui mi piace ripigliarti
senza rancore, o Accusa, e condurti a toccare con mano che non ne
imberci una. Fammiti qui appresso, e vediamo un po' se mettendo
tutto il nostro in comune (poichè di comunità oggi corre
la usanza), ci riuscisse fabbricare qualche cosa che avesse garbo
di ragionamento. A che miravo io? Su, dillo, via. — L'Accusa,
che teme esporre il suo a compromesso, mi sbircia alla trista,
e tiene i labbri stretti. Lo dirò io per te; io non risico nulla:
tanto in prigione ci sto. Miravo forse alla restaurazione del Principato
Costituzionale? L'Accusa, scattando il capo, si tocca col
mento la manca e la diritta spalla. No, eh! Ma potevi fare più
adagio a negare, che per poco non hai preso una storta nel
collo. Mulinando contro il Principato Costituzionale, un Repubblicano
(e accordo, di lieve importanza) doveva pure tornarmi più
vantaggioso a Firenze che a Costantinopoli; perchè anche tu, o
Accusa, devi andare persuasa che indurre il Sultano a mandare
Turchi in soccorso della Repubblica toscana, neanche al Dragomanni
sarebbe potuto riuscire. Bisognerebbe credere che io mirassi
al <i>provvisorio eterno</i>. Come provvisorio eterno? Non ci è rimedio:
a considerare questa ipotesi io mi sento tratto pei capelli
proprio da te, o Accusa mia; avendo tra i gratissimi testimoni a
carico del Romanelli accettato quello che depone avergli udito
dire: — <i>Viva il Governo Provvisorio eterno</i>, — e' pare che anche tu abbi
fede nella eternità provvisoria. Lasciamo, chè di questo avrai a
rendere conto a Dio, perchè gli è un peccato grosso. Come non
devo credere io così, quando di queste antitesi, o come le si abbiano
a chiamare, io ti vedo innamorata? Difatti, con mio non
mediocre insegnamento venni notando l'<i>uno o taluno</i>, il <i>complice
o impotente</i>, e fino dalle prime carte la mia scienza del <i>veleno nascosto
che si nascondeva</i> nella montanelliana Costituente, con altre
più <i>taccherelle che si tacciono per lo migliore</i>, come di <i>Guccio Imbratta</i>
diceva Messer Giovanni Boccaccio. Ma dacchè <i>provvisorio eterno</i>,
o eterno provvisorio, anche a rifarsi di capo al mondo non si
<span class="pagenum" id="Page_273">[273]</span>
trova se non su i labbri del tuo testimone, così mi sia lecito
passare questo punto sotto silenzio. Avanza pertanto una cosa
sola; la Repubblica. Ora come, quando si agita di Repubblica, cacciansi
via i Repubblicani? La vigilia di vendemmia si licenziano
eglino gli operaj della vigna, o piuttosto, in qualunque ora del
giorno si presentino, si fermano e mettono alle faccende? E se
mi si oppone che ancora io confesso che piccolo frutto poteva cavarsi
dal Dragomanni, rispondo che è vero, ma che ogni pruno fa
siepe, ed al bisogno da ogni legno schiappa si cava; sicchè convien
dire che l'Accusa, gittando la rete al motivo della spedizione
del Dragomanni presso il Gran Turco, non è giunta a pescarlo. — Certo,
Dragomanni visitava spesso la mia casa, ma non per questo
godeva davvero la mia confidenza: al contrario, nel cospetto di
tutti, si manifestava di principii opposti ai miei, ed io sovente lo
riprendeva alla presenza di familiari ed amici con parole acerbe
della sua irrequietezza, e delle pratiche che teneva con persone
troppo diverse da lui, per educazione e per nascita. Ancora: dalle
sue parole profferite nel calore della disputa ricavava lume per
conoscere i disegni del Circolo e degli apparecchi repubblicani,
per cui talvolta mi fu data abilità di prevenirli. <i>S. A. un giorno
ebbe la bontà d'interrogarmi su questa pratica; io le ne dissi la origine
e il motivo, ed essa mi parve approvarla</i>.<a class="tag" id="tag240" href="#note240">[240]</a>
</p>

<p>
D'altronde, prudenza così ammaestra operare. Gli uomini diventati
o pericolosi o potenti negli Stati bisogna opprimere, o amicarseli;
il primo partito è dei tempi del Borgia, la religione lo riprova,
non lo consente la indole toscana; molto meno la mia; importava
dunque li gratificando allontanarli. In questa guisa pertanto
operai Ministro, <i>e palesandone le ragioni alla Corona, ella mi parve andarne
persuasa</i>. Finchè il Governo starà nelle mani di gente esclusiva,
agirà e sarà odiato come fazione. — È intendimento elementare
dei Governi Costituzionali, accogliere negl'impieghi persone
di varii Partiti, onde l'uno all'altro non prevalga, e l'Autorità della
<span class="pagenum" id="Page_274">[274]</span>
Corona regga entrambi equilibrandoli. Maestro di cosiffatto equilibrio
fu Luigi XVIII, e morì re. Carlo X e Luigi Filippo l'obbliarono,
e morirono esuli. La storia rammenta come egregia arte di regno
la promozione che fece Napoleone, ad ufficj supremi, degli
stessi <i>Convenzionali</i>. Però, e l'Accusa lo prova, pochi furono dal
Governo conferiti impieghi a cui parve procedere infesto al Principato,
e con qual mira, e da quale necessità costretto, già esposi;
e che il disegno non fallisse dimostrò il successo, dacchè tolto dal
Circolo il Mordini, e dei più capaci alcuni amicati al Governo, altri
espulsi, andò di giorno in giorno declinando, agitandosi alfine
con rabbiosi, ma disperati conati. In breve vedremo come i Demagoghi
contro me si sbracciassero, perchè alla mensa degl'impieghi
non convitassi i puri Repubblicani; ed anche in questa parte
mi trovo fra incudine e martello.
</p>

<p>
L'Accusa afferma avere goduto il Niccolini la mia confidenza,
e avergli io pagato nel 13 febbraio dieci monete. Si è veduto se
Niccolini potesse essermi amico: egli mi fu soverchiatore, esploratore,
e nemico, ora coperto, ora palese. Quando potei lo bandii,
nè egli si richiamò della offesa, come altrove esporrò con larghezza
maggiore. In quanto alle dieci monete che ordinai pagassersi al
Niccolini, e' fu appunto per non serbare obblighi seco, il quale
per insinuarsi nell'animo del mio giovane nepote, o per altra
causa che il muovesse, volle donargli una carabina, e questi vago
di armi accettò. Io come prima lo vidi, instai a che, o si riprendesse
la carabina, o ne accettasse il prezzo: dopo averlo rifiutato,
egli alla fine accettollo; ed io, che non avevo la moneta addosso,
gliela feci pagare in dieci francesconi dallo Adami, perchè convivendo
meco egli mi andava debitore della sua quota di spese di
casa. — La carabina deve essere stata rinvenuta nella stanza di
Palazzo Vecchio abitata dal giovane. I conti col signore Adami nè
anche adesso sono fatti, nè si fecero mai, onde io non potei accorgermi
se mi avesse portato a debito, come doveva, le L. 66. 13. 4.
</p>

<p>
A confermare questa spiegazione agevole e piana, concorrono
il modo confidenziale del biglietto: — <i>Adami. Paga dieci scudi a Niccolini.
Guerrazzi</i>; — che dimostra come io m'indirizzassi all'amico,
non al Ministro, e la omessa indicazione dello uso della moneta,
il quale è costume specificare quando si tratta di pubbliche spese;
e finalmente io credo, che non sieno mancate testimonianze validissime
intorno alla verità del fatto: nonostante l'Accusa tiene in
<span class="pagenum" id="Page_275">[275]</span>
tutto e per tutto le pugna strette, quasi paurosa che schiudendole
un poco si volino via le raccolte incolpazioni. Dieci scudi? E in
questa somma l'Accusa presume vedere la giusta mercede di una
rivoluzione? — Per amore del cielo, non faccia credere queste cose
l'Accusa, imperciocchè se le rivoluzioni fossero a tanto buon
mercato, correremmo pericolo pei tempi che volgono che se ne
aumentasse prodigiosamente il numero dei <i>consumatori</i>!
</p>

<h3>
§ 4. <i>Lettera al Sig. Giovan-Batista Alberti Prefetto di Arezzo.</i>
</h3>

<p>
Questa lettera è riportata nel § 25 del Decreto del 7 gennaio
1851; e dice così: «Il Granduca è fuggito da Siena: ignorasi
dove si sia ridotto. Prima di partire ha dichiarato annullare
la Legge intorno alla Costituente. Il Ministero convoca le
Camere e dà la sua dimissione. Sarà instituito <i>necessariamente
un Governo Provvisorio</i>. Si circondi dei Patriotti più caldi dello
amore del Paese. Prenda i provvedimenti che in simili casi straordinarii
persuade la necessità. Se avvengono <i>reazioni</i>, si comprimano
ad ogni costo, sotto la sua personale responsabilità. Crei
una Commissione di salute pubblica; energia, e vigore; viva la
<i>Patria</i>. I Principi se ne vanno, ma i Popoli restano ec. — Firenze,
8 febbraio 1849, — 5 di mattina.»
</p>

<p>
Il Decreto afferma che per questa lettera si dichiara come
per me si reputasse ormai la Monarchia cessata in Toscana. A
me pare che questa lettera non dimostri altro, tranne la mia ansietà
e la mia diligenza che in tanto sconvolgimento la Patria non
s'infamasse con azioni scellerate. In che e come nuoce cotesta
lettera? Forse, perchè porgevo avviso al Prefetto dell'operato della
Corona? Ma la stessa Corona voleva si rendesse palese, e presto.
Forse perchè presagivo la elezione del Governo Provvisorio? Ma
questa ormai era diventata politica necessità; e il Giornale dei
<i>Conservatori Costituzionali</i> annunziava essere <i>nella mente di tutti</i>.
Forse per la notizia dello allontanamento della Corona? Ma se si
era allontanata! Forse perchè non indicavo il luogo dove si era
ridotto il Principe? Ma nè il Principe lo diceva, nè sembrava egli
stesso saperlo. Forse per la raccomandazione di circondarsi di Patriotti
caldi dello amore del Paese? O di chi doveva circondarsi?
Di quelli che gli volevano male? E ci erano. Forse per le pressanti
istanze onde i moti reazionarii non avvenissero, o avvenuti
<span class="pagenum" id="Page_276">[276]</span>
si comprimessero? — Qui giova fermarci alquanto, e chiarire per
bene questa materia.
</p>

<p>
I Documenti dell'Accusa, noi lo vedemmo, ritengono il Ministero
nostro come uno di quei parti mostruosi a cui le balie devono
lasciare sciolto il bellíco: egli ebbe prima il torto di vivere;
poi subito quello di non farsi ammazzare di buona grazia, persuaso,
come doveva essere, di nascere in peccato originale: però
anche allora, agli occhi dell'Accusa, fu colpa opporsi ai moti reazionarii;
bisognava non impedirli, anzi dar loro comodo di operare
con sicurezza piena. Se l'Accusa così pensa di me mentre fui Ministro,
immaginate un po' voi che cosa pensi quando mi vollero parte
del Governo Provvisorio! Ed io apertamente dico all'Accusa, che
pessimo argomentare è cotesto suo. — Non si dissimulino le cose,
ch'è vano e non plausibile conato: la verità si ricerchi, e si dica.
Il Principe parte da Siena, aborrendo <i>reazioni e sanguinosi conflitti</i>;
e l'Accusa invece non vuole che le reazioni, i conflitti sanguinosi,
nè la guerra civile s'impediscano; e perchè? Perchè crede che
tutte queste cose la causa del Principato favorissero. Dio ci liberi
dalle offese, — ma ed anche dalle difese dell'Accusa!
</p>

<p>
Dunque il Principe, a mente dell'Accusa, sta con la reazione?
La Corona (e lo dovrebbero sapere i Magistrati) non istà con i
reazionarii, nè con i Repubblicani; sta con la Costituzione. Ma i
Giudici sanno eglino reazione che sia? Sanno eglino come proceda?
La reazione è ripristinamento dell'odioso dispotismo, e del
suo tristo corteggio, co' modi che la umanità aborrisce, e la morale
condanna. Ora in Toscana, per la Dio grazia, non erano soltanto
due Partiti estremi, ma prevaleva, mentre io vivea nel mondo,
il terzo Partito degli amici delle Libertà Costituzionali <i>più o meno
largamente intese</i>. Ricordano i Giudici come la reazione operasse
nell'Aretino nei tempi passati? Forse lo hanno dimenticato; mi
concedano che lo richiami loro alla memoria.
</p>

<p>
«Nella vigilia dei santi Apostoli Pietro e Paolo (28 giugno
1799), allo incessante rimbombo dei colpi da fuoco e dei <i>Viva
Maria</i>, il Popolo <i>sanese</i> accorre in folla; e si unisce co' suoi <i>vendicatori
aretini</i>; nei suoi primi slanci si scaglia contro coloro
che stimava non semplicemente avversi alla religione cattolica,
ma occulti cospiratori per abbatterla, quali sono i <i>giudei</i>; pone
quindi a <i>sacco</i> qualche bottega, e qualche casa di essa; <i>alcuni
ne uccide e gli aborriti cadaveri getta sul fuoco</i>!....»
</p>

<p>
<span class="pagenum" id="Page_277">[277]</span>
Sanno i miei Giudici, che fece la reazione nella inclita città
di Siena nel medesimo tempo? A Siena furono gettati <i>cinque ebrei
vivi</i> ad ardere sul rogo acceso su la piazza maggiore davanti alla
immagine della Madonna, che sta a piè della Torre, e allo Arcivescovo
Zondadari!! Questi fatti i Giudici possono ritenere per veri
pur troppo, imperciocchè vengano narrati dal Canonico Giovanni
Battista Chrisolino dei Conti di Valdoppio, parroco della Cattedrale
aretina, a <i>gloria</i> (com'egli dice) di <i>Maria Santissima del Conforto</i>,
stampati in Città di Castello nel 1799.
</p>

<p>
Cotesti immani uomini, siffatte nefandità commettendo, invocavano
il nome della <i>Consolatrice degli afflitti</i>; sarebbesi dovuto
lasciarli fare, nella fede che ciò operassero a maggiore gloria della
Madre di Dio? — Anzi imparo, fremendo, come nell'Agro aretino
fare <i>Viva Maria!</i> significhi portare le mani ladre nella roba altrui.
Ora i ladri e i violenti sol perchè gridino <i>Viva Maria</i>, o <i>Viva Leopoldo
II</i>, voglionsi venerare per santi, o lodare per leali?... Vergogna
per tutti queste cose, non che dire, pensare; per Magistrati
poi enormezza!
</p>

<p>
Sanno i miei Giudici, che cosa operasse la reazione nel 1849
a Empoli, a Lucca, nell'Aretino e altrove? Certo prendevano a
pretesto il nome del Principe, ma le case incendiavano, le strade
rompevano, le imposte ricusavano, dalla patria difesa aborrivano,
straniere dominazioni macchinavano, ruberie e ferimenti
commettevano, terre e castelli di assaltare tentavano. — Io non
ho gli Archivii, ma se giustizia vive nel mondo mi verranno finalmente
concessi, e allora si conosceranno le mene delle Provincie,
e chi le suscitasse, a qual fine tendessero, non meno che gli
sforzi dei Giusdicenti a reprimerle. In tanta deficienza giovi non
ostante favellare di alcuno.
</p>

<p>
«Nella sera del 12 febbraio, un piccolo pugno di scioperati,
e avversi al Paese, non che al proprio interesse (non però dimoranti
a S. Miniato, o appena 8 o 10), concepito il vandalico
disegno di troncare e <i>guastare la linea ferrata in quel tratto di pianura,
che giace fra l'Arno e il posto della Scala</i>, si recarono alla
Parrocchia di S. Piero alle Fonti; ove di prepotenza vollero suonare
la campana a martello, nella speranza che i contadini, ed
altri popolani accorsi al suono, gli avrebbero secondati. Ma gl'intervenuti,
comunque numerosi.... altamente biasimarono, e, protestando
non volere dare mano a opera tanto nefanda, si dileguarono.
<span class="pagenum" id="Page_278">[278]</span>
I pochi facinorosi, vedutisi delusi, si dettero con <i>forsennate
grida, e con fiaccole</i>, a fare proseliti lungo la strada nel
punto che passa la parrocchia della Isolata, quando per l'unione
di altri male intenzionati si lusingarono potere dare principio;
gl'Isolani in numero di circa 60 si fanno loro incontro a passo
di carica, e fatto alto al cancello della strada ferrata, esplodono
in aria i fucili. Ciò bastò, perchè i perversi e i faziosi estinte le
fiaccole si disperdessero, dandosi a fuggire per le vie traverse,
temendo essere inseguiti. A S. Miniato appena ebbesi contezza
dell'accaduto, la indignazione dei cittadini contra questi perturbatori
dell'ordine, fu universale; e già molti volenterosi avevano
preso le armi per discendere al piano ec.» — (Lettera del
signor Carlo Taddei al prof. Giovacchino Taddei. — Vedi <i>Monitore</i>
del 17 febbraio 1849.)
</p>

<p>
Tutti i Documenti dell'Accusa riportano lo incarceramento
dei Parrochi, e di altra gente, ordinata dai signori Montanelli e
Mazzoni in premio, essi dicono, <i>della gioia che le popolazioni circostanti
a Firenze, nella purezza dell'animo, mostrarono con innocenti
e festive dimostrazioni</i> allo annunzio del ritorno del Granduca. Di
questo incarceramento io non so; ma so, che un Lally Tolendal
viene celebrato per le storie, come quello che nelle prime commozioni
di Francia ebbe il coraggio di proporre un proclama col
quale esortavasi il Popolo a non insanguinare le mani, e lasciare
libero il corso alla giustizia. Il Bailly intendendo a salvare la vita
al Bertier, ordinava che lo trasportassero alla Badia, e quivi lo
custodissero prigione; se non che fece tronco quel disegno la plebe,
la quale avventandosi in Piazza della Greve contro cotesto sciagurato
lo ridusse a morte. Assai più notabile è il caso del Foullon.
Lafayette, di cui certamente non vorrà negare alcuno la nobiltà
del carattere, e lo amore degli uomini, per sottrarre dalle
mani del Popolo furibondo il Foullon, trovò il consiglio di mostrarglisi
acerbamente crudele: «Ed io, diceva arringando la moltitudine,
lodo il furor vostro; sempre ebbi in odio costui; lo reputo
perdutissimo uomo, e non credo che possa immaginarsi pena che
uguagli al suo fallire.... Però badate; egli ha da avere complici, e
non pochi: importa conoscerli; intanto io farò trasportarlo alla
Badia: quindi lo processeremo, e condanneremo alla morte infame
che si è meritata pur troppo.» Il Popolo persuaso applaudiva,
quando il Foullon, indovinando il segreto concetto del Lafayette,
<span class="pagenum" id="Page_279">[279]</span>
ebbe la inavvertenza di fare plauso anch'egli. Allora il
Popolo si ravvisava, una voce sinistra sorse a gridare: «sono d'accordo!»
e il pietoso trovato del Lafayette riuscì invano. — Inoltre,
cosa nè singolare, nè inusitata presso i Governi, è schiudere la
carcere come asilo supremo ai perseguitati... e me pure pretesero
dal fiorentino Popolo.... Ma di questo più tardi. Che tale poi fosse
lo scopo del Montanelli, me ne persuadono e la indole mite di lui,
e il nessuno aumento, per quanto io sappia, del martirologio in
Toscana.... e i successi che stiamo per esporre.
</p>

<p>
Intanto, è mestieri affermare apertamente, che le tinte, di cui
l'Accusa colora il tumulto del 21 febbraio, sono false e smontano
al sole. Se cotesto moto avesse presentato il carattere che
immaginano, o come la città di Firenze sarebbesi tutta levata a
reprimerlo? Nè il tumulto si rimase a così tenere dimostrazioni;
però che io leggo, egli acclamasse ai nemici della nostra Patria,
e seppi con certezza come gli ammotinati s'indirizzassero contro
la città con urli di minaccia, e spari di schioppo. La Guardia Civica
non pare che andasse persuasa troppo della purezza dell'animo
di cotesti innocentissimi, dacchè accorse <i>spontanea a ributtarli</i>
con le armi, e accorse ancora spontaneo e furibondo il Popolo
fiorentino. L'azione del Governo non fu di eccitare, ma di
risparmiare la effusione del sangue, trattenendo la moltitudine da
mettere le mani violente nella vita altrui, ed ostando che gli arrestati
a furia di Popolo si manomettessero.<a class="tag" id="tag241" href="#note241">[241]</a> Il Montanelli, comunque
<span class="pagenum" id="Page_280">[280]</span>
infermo, sorse dal letto e vi si adoperò, oltre quello che parevano
consentirgli le forze. Funesta notte poteva essere quella, e
<span class="pagenum" id="Page_281">[281]</span>
madre di assai più terribile giorno: quando il sig. Montanelli non
avesse altro merito, parmi che Firenze dovrebbe benedire il suo
<span class="pagenum" id="Page_282">[282]</span>
nome. Adesso corre il tempo della ingratitudine; ma i tempi non
vanno sempre ad un modo; e chi ha bene operato può aspettare
nella tranquillità dell'animo, che gli sia resa giustizia un
giorno, e da tutti. — Ora, considerati i Rapporti di Polizia, il
consenso spontaneo ed universale della Civica e del Popolo fiorentino,
nello avventarsi contro i campagnoli tumultuanti, parmi che
si possa concludere con una di queste due cose; o che il moto
del 21 febbraio non presentava i caratteri attribuitigli dall'Accusa,
o che nè i tempi erano quelli, nè i modi per operare la
restaurazione del Principato Costituzionale.
</p>

<p>
E anche ad Empoli, negli avvenimenti del 12 febbraio, i facinorosi
gridavano: <i>Viva Leopoldo II!</i> e intanto la Stazione bruciavano,
e la strada ferrata rompevano. Ho sentito dire che si scusassero
col timore che i Livornesi sopraggiungessero, ed hanno accettato
la scusa; ma, in grazia, la Stazione con la strada come ci
entrava ella? E nel 23 febbraio, quando gli Empolesi, minacciando
rinnuovare gli attentati medesimi, vi fecero accorrere pronta e
spontanea la brigata delle Guardie di Finanza di Firenze, avevano
sempre paura dei Livornesi? No. La verità è che uomini avversi
più che al Governo alle persone di quelli che lo tenevano, eccitarono
le passioni delle moltitudini, e queste, fiduciose della impunità
per la dissoluzione del Paese, non pure trascorsero al guasto
della strada ferrata e allo incendio della Stazione, ma posero in
compromesso la proprietà degli agitatori medesimi. Il Popolo di
Empoli, dedito al commercio dei trasporti più di ogni altro, ebbe
<span class="pagenum" id="Page_283">[283]</span>
a patire danni per la costruzione della strada ferrata, e l'odiò
allora, e forse l'odia anche adesso; solito effetto della nuova industria
che disagia o rovina l'antica. — Tutte queste cose sapeva,
e le dissi apertamente in faccia agli Empolesi; però nessuno
si dolse di asprezze per parte mia, nè fu ricercato per negozii
politici, e tutto a tutti rimisi, salvo delitti comuni; ed ecco
come favellai ai Deputati di Empoli venuti a Firenze per condannare
le grida <i>non consentanee</i> ai tempi levate dalla gente empolese,
e per <i>respingere da sè</i> il fatto della strada ferrata:
</p>

<p>
«I fatti di Empoli commossero a dolore il Governo Provvisorio,
a sdegno la Toscana tutta. L'essere usciti in parole non
consentanee ai tempi, e in atti di ferocia contro le cose e le
persone nella sera del decorso venerdì, affligge non solo quanti
amano <i>le istituzioni e i governi liberali</i>, ma quanti hanno <i>senso
di umanità</i>. Lo incendio della Stazione è siffatto eccesso, che
parrebbe incredibile, se non fosse avvenuto alla distanza di poche
miglia da noi. Ben fa il Paese a respingerlo da sè. Così si mette
d'accordo con la pubblica opinione che lo ha fulminato con la
sua disapprovazione.» E continuavo confidando che gli uomini
più autorevoli di cotesta illustre terra «raccomanderanno al
Popolo di quella e delle adiacenti campagne l'<i>amore all'ordine</i>,
che ogni Partito dee rispettare; <i>la tolleranza delle opinioni</i>, che
i soli illiberali possono respingere; la <i>concordia</i>, che i soli fautori
degli Austriaci possono odiare; il <i>rispetto</i> alla <i>proprietà, e
soprattutto alla strada ferrata</i>, che solo l'uomo nomade può <i>guardare
di mal occhio; la quiete e la sicurezza</i>, che sole possono
mantenere la floridezza di quel Paese ec.» — (Vedi <i>Monitore</i>, 16
febbraio 1849.)
</p>

<p>
A Castelfranco-di-sopra le <i>turbolenze</i> presentarono tale carattere
da indurre il Gonfaloniere e la Guardia Civica a interporre
le loro premure affinchè cessassero. Colà il Governo non
mandò forza; <i>i Cittadini stessi compresero la necessità di prevenire
disordini, e vi si adoperarono con frutto</i>. — (<i>Monitore</i>, del 26 febbraio
1849.)
</p>

<p>
A Castelfranco-di-sotto, nel 9 febbraio, successero moti così
gravi che la Guardia Civica ebbe a impugnare le armi e combattere;
alcuni Civici rimasero feriti. I Rapporti di Polizia autorizzarono
il Governo a pubblicare la seguente notizia nel <i>Monitore</i> del 14
febbraio 1849: «In Castelfranco avvenne un movimento in senso
<span class="pagenum" id="Page_284">[284]</span>
<i>retrogrado</i>. La Guardia cittadina accorse numerosa a reprimere
il disordine, sebbene ne <i>patisse danno</i>. — Il sangue uscito dalle
vene dei Civici di Castelfranco è una offerta fatta alla causa della
<i>nazione e dell'ordine</i>. Perchè i buoni cittadini non si affrettano a
respingere questi movimenti? Qui non si tratta di quistione di
<i>forma governativa. Il nome di Leopoldo è un pretesto per violare
la proprietà, per saccheggiare le case, e per uccidere i migliori
cittadini!</i> — Il movimento non è politico, ma anarchico: non si
combatte per un Governo contro un altro, ma per non averne
nessuno. Il Governo vuole l'ordine, perchè la Legge abbia forza
e sia salva la Patria. I cittadini devono volere l'ordine per la
sicurezza della Patria non solo, ma ancora per quella dei proprii
giorni e delle proprie sostanze. — Vogliono i cittadini che
la Toscana sia invasa da continui ladronecci? Vogliono che Austria
speri nelle nostre contese le sue vittorie? — <i>Morire per
l'ordine è morire per la Patria</i>. Ritenga i poveri dall'anarchia il
pensiero che il Governo si adopera per diminuire la miseria;
muova i ricchi a resistere alla <i>reazione</i>, il senso dell'onesto,
l'amor patrio, il proprio interesse.»
</p>

<p>
In Prato si tentavano disordini contro la strada ferrata Maria
Antonia, della specie di quelli di Empoli. Le Autorità e la Commissione
Governativa seppero prevenirli con prontissimi e gagliardi
provvedimenti. (Vedi <i>Monitore</i>, 16 febbraio 1849.)
</p>

<p>
A Cascina incendiavano la Stazione della strada ferrata. «Nel
mio passare ho trovato la Stazione di Cascina in fiamme. Spegnere
lo incendio era impossibile, perchè la Stazione era presso
che distrutta. Io seguito il mio viaggio, appena avrò preso
alcuni concerti col Pretore di Pontedera. — Al Ministro dello
Interno. — <span class="smcap">Paoli</span>.<a class="tag" id="tag242" href="#note242">[242]</a>»
</p>

<p>
Finalmente a Lucca la strada ferrata a furia di Popolo disfacevano.
</p>

<p>
Del contado di Arezzo più tardi. Dovevano dunque lasciarsi
fare? Stare a vedere le genti sbranarsi, battere le mani agl'incendii,
plaudire ai saccheggi, con sempiterna infamia assistere, neghittosi,
al sobbissare del Paese? E queste cose con serena fronte
profferiscono Magistrati toscani? E, nel pretenderle, il loro cuore
nei loro petti sta saldo? Dunque, a mente di loro, la bandiera
<span class="pagenum" id="Page_285">[285]</span>
cuopre sempre comecchè perfidissimo il carico? La marca basta
per garantire la merce falsata? Non così, per onore del nostro
Paese, la intendono tutti i Magistrati toscani. La Corte Regia di
Lucca, con Sentenza del 4 giugno 1850, decidendo intorno alla
spedizione di Capannori e di Porcari, ha dichiarato che: «Essendo
diretta a ricomporre in quiete e all'ordine la provincia....
di comprimere ogni reazione che minacciasse disorganizzare
lo Stato, e di risparmiare, allontanandone il pericolo, le
calamità di mutue stragi.... e non tendente a rafforzare il Governo
nel male acquistato potere.... comparisca ragionevole ritenere
che il Governo stesso non si allontanò da quella linea di
condotta che la necessità della precauzione e le regole della
prudenza consigliano, e che in pariforme caso un Governo, anche
legale, avrebbe, senza esitazione, abbracciata.»
</p>

<p>
Perchè la Verità dorrebbe preferire le sponde del Serchio a
quelle dell'Arno? — Così è: come a Lucca, accadeva da per tutto.
Le agitazioni politiche già già destavano le furie socialistiche. Commosso
da apprensioni terribili, oppresso da fatiche, a cui sembrava
impossibile che uomo potesse durare, io mandava un grido di
desolazione col Proclama del 16 febbraio 1849: «La nostra bella
contrada si disfà, se quanti hanno cuore italiano non sorgono
animosi a salvarla. Bande di facinorosi, col pretesto della <i>fuga
di Leopoldo II</i>, ed anche senza pretesto, irrompono al saccheggio
e allo incendio. Il Governo ha represso gli scellerati, e saranno
puniti.»
</p>

<p>
In cotesti tempi, per così vigile provvedere, persone onorevolissime
mi levarono a cielo; nè fra queste mancavano parecchi
membri del Municipio fiorentino, e il suo egregio Capo. Alle mie
dichiarazioni che la mia natura, vinta dal travaglio, stava per
soccombere, allibivano; e primi fra gli altri, gli antichi impiegati,
gli stessi servi della granducale famiglia, a mani giunte, mi supplicavano
a non gli abbandonare. Sapevano ben essi quali sorti gli
aspettassero! Ahimè! Come mai tutte queste fatiche, cure e pericoli
adesso, a un tratto, diventarono delitti?
</p>

<p>
Fra tante, e solennissime tutte, testimonianze, mi giovi allegare
quella del signore Allegretti, e ciò per due ragioni; la prima,
perchè, preposto allora, e credo anche adesso, nel Ministero
dello Interno alla Sezione della Polizia, giudicava dei tempi con
esattissima cognizione delle cose; la seconda, perchè dall'attuale
<span class="pagenum" id="Page_286">[286]</span>
Governo adoperato e promosso non può neanche dalla ombrosa
Accusa reputarsi sospetto. Almeno così parrebbe che da costei
si potesse sperare. Scrivendo pertanto il sig. Cav. Segretario Allegretti
al sig. Biavati di Lucca lettera confidenziale sul principiare
del marzo 1849 così si esprimeva: «<i>essere io stanco di cotesto
stato di cose, avere minacciato andarmene, e laddove questo avvenisse,
grandi guai sarebbero caduti addosso alla Toscana</i>.» Io poi
non dubito nella onestà del signore Segretario Allegretti, che
egli non sia per commentare largamente a voce quanto scrisse, e
credo che come compiacenza all'animo, gliene verrà lode dai suoi
Superiori, cui certo non può piacere la selvaggia e veramente
smodata persecuzione dell'Accusa.
</p>

<p>
Nella lettera scritta al signor Prefetto di Arezzo si avverta,
all'opposto, che non vi si parla di decadenza del Principe, nè di
Repubblica; anzi, non vi si adopera espressione offensiva alla Corona;
le quali cose stanno a dimostrare che io la dettai quando mi
trovava abbastanza libero di me, nè mi si teneva accalcata e furiosa
dintorno la fazione a impormi frase e concetto di quanto,
prepotentissima, ella ordinava di poi. Che se fa amarezza la frase:
«i Principi se ne vanno, il Popolo resta,» hassi a riflettere in
prima, ch'ella suona piuttosto cruccio o dolore, che esultanza per
la partita del Granduca; e poi, che essendo quel Dispaccio dettato,
lo scrivente poteva avervi messo coteste parole che furono
dette in quella notte, e ripetute il giorno successivo nel Parlamento;
e in quanto a leggere prima di firmare, davvero, mancava il
tempo e la voglia. — Però se l'Accusa intendeva a penetrare
l'animo mio in cotesta occasione, sembra che avesse dovuto fondarsi
in preferenza sopra gli <i>autografi miei</i>.
</p>

<p>
«Il Consiglio dei Ministri al Governatore di Livorno. — Il
Granduca ha abbandonato Firenze e Siena. Non <i>si sa</i> dove si sia
ritirato con la famiglia. Scrive non volere approvare la Legge
della Costituente. Il Ministero convoca le Camere, e si dimette.
Si <i>prevede</i> la elezione di un Governo Provvisorio. Raddoppi le
guardie alle porte. Chiami a sè gli Ufficiali della Civica e della
Linea. Si assicuri delle Fortezze. Appello ai cittadini di stare
uniti per prevenire qualunque <i>avvenimento doloroso</i>. Energia, attività,
e si <i>salvi ad ogni costo il Paese</i>. — <span class="smcap">Guerrazzi</span>.»
</p>

<p>
Al Maggiore Fortini nel giorno <i>8 febbraio 1849, ore 7 antimeridiane</i>:
«Soldato e Cittadino, come ella è, farà in modo che col
<span class="pagenum" id="Page_287">[287]</span>
Governatore e il Comandante la Piazza sieno religiosamente
mantenuti tranquillità e ordine. — <span class="smcap">Guerrazzi</span>.»
</p>

<p>
Altro Dispaccio parimente autografo:
</p>

<p>
«Il Consiglio dei Ministri al Prefetto di Pisa. — Il Granduca
è fuggito da Siena; non <i>si sa</i> dove siasi ritirato con la sua famiglia.
Scrive disapprovare quanto ha consentito circa alla Costituente
italiana. Il Ministero convoca le Camere, e si dimette. Si
<i>prevede</i> la elezione del Governo Provvisorio. Chiami intorno a
sè gli Ufficiali della Linea e della Civica. Appello dei cittadini
di stare uniti onde prevenire <i>qualunque catastrofe</i>. Circondarsi
dei migliori patriotti. <i>Si salvi il Paese</i>. — <span class="smcap">Guerrazzi</span>.»
</p>

<p>
Ho peccato io se fra tanto sbigottimento, mentre trepidavano
tutti sul giorno che stava per sorgere, mi affaticai ad operare in
guisa che il Paese non si disfacesse con sanguinosa rovina? Merita
questo che mi si mandi un Profeta Natan onde io scelga, per
pena, fra peste, fame e guerra? O Giudici, che fino ad ora osaste
reputarmi colpevole, ditemi in grazia se tali fatti voi considerate
delitti.... ditemelo, onde, insegnandomelo voi, impari anche io quali
sarebbero state in cotesto fiero caso le vostre virtù!
</p>

<h3>
§ 5. <i>L'Accusa non vuole leggere.</i>
</h3>

<p>
L'Accusa asserisce come dalla Segreteria del Ministero dello
Interno fu, nell'8 febbraio, mandata notizia ai Prefetti e alle altre
Autorità, <i>contro il vero</i>, che Leopoldo aveva <i>abbandonata la Toscana</i>;
<i>cosa</i>, ella aggiunge, ch'era <i>pure inserita nel Proclama affisso nel medesimo
giorno</i>.
</p>

<p>
Adesso che l'Accusa non voglia leggere si manifesta primieramente
dal Proclama allegato, dove io sfido l'Accusa a trovarmi
lo annunzio che il Granduca avesse abbandonato la Toscana.<a class="tag" id="tag243" href="#note243">[243]</a>
</p>

<p>
<span class="pagenum" id="Page_288">[288]</span>
Inoltre, l'Accusa a che intende ella con la sua proposizione?
Per avventura a provare, in mio danno, che la falsità della notizia
circolata fu, senza dubbio, la causa del commuoversi della Toscana
contro, o piuttosto del non commuoversi in favore del Principato?
Venga l'Accusa, legga meco i suoi Documenti, e conoscerà chi
sostiene il falso.
</p>

<p>
A pagine 236 del suo Volume occorre la prova che alle ore 7 ⅔
<i>antimeridiane</i> partirono Staffette per Massa e Carrara, Arezzo,
Montepulciano, e Grosseto. Il Dispaccio al Prefetto di Arezzo dichiara:
«<i>Il Granduca è fuggito da Siena: ignorasi dove si sia ridotto</i>.»
(pag. 279.) Alla pagina 231 leggiamo: «Qui ricorrerebbe
il Dispaccio del Guerrazzi al Prefetto di Grosseto <i>del preciso tenore
di quello diretto alla Prefettura di Arezzo</i>.»<a class="tag" id="tag244" href="#note244">[244]</a> Alle ore <i>cinque</i>
<span class="pagenum" id="Page_289">[289]</span>
antimeridiane al Governatore di Livorno e al Prefetto di Pisa facevo
sapere: «Il Granduca ha abbandonato Firenze e Siena, e
non si sa dove siasi ritirato con la sua famiglia.» (pag. 235.)
E così erano avvertiti il Comandante di Piazza e il Maggior Fortini
a Livorno. Dunque nelle prime ore pomeridiane del giorno 8
febbraio Firenze, Pisa, Lucca, Livorno, Massa, Arezzo, Montepulciano,
Grosseto e Siena con tutti i paesi circostanti erano per me
informati precisamente del vero stato delle cose; cioè, che il Principe
aveva abbandonato Siena, e che ignoravamo il luogo dov'egli
con la sua famiglia erasi riparato.
</p>

<p>
Ma qui opporrà l'Accusa: dì pure quanto sai; al Governatore
di Portoferraio fu mandata lettera nell'8 febbraio che spiegava:
«Leopoldo di Austria ha <i>abbandonato la Toscana</i>;<a class="tag" id="tag245" href="#note245">[245]</a>» e il Segretario
Allegretti <i>scrive</i>, che egli la compose dietro le traccie somministrategli
da te <i>verbalmente</i>, e che lettere di uguale tenore furono
mandate alle Superiori Autorità del Granducato; ed in fine, il Segretario
<i>scrive</i>, che quantunque esse non appariscano firmate da
te, l'Archivista «cui secondo il costume incumbeva procurarne
la firma, non ti trovando accessibile, perchè in conclave co' tuoi
Colleghi, non potè farlo, — e di fronte alla commissione ricevuta
fosse stabilito spedirla anche senza firma di te.»
</p>

<p>
Altrove insisto su questa dichiarazione. Qui importa notare
come nel medesimo giorno 8 febbraio fosse scritto al Governatore
di Portoferraio in due maniere.
</p>

<p>
Il Governatore di Livorno lo avvisava così: «il Granduca <i>ha
abbandonato</i> improvvisamente <i>Siena</i>.»<a class="tag" id="tag246" href="#note246">[246]</a>
</p>

<p>
Il Segretario Allegretti: «Leopoldo di Austria ha <i>abbandonato
la Toscana</i>.»
</p>

<p>
Il primo, dietro <i>ingiunzioni scritte autografe mie</i>. Il secondo, sopra
<i>asserte traccie verbali</i>.
</p>

<p>
Ancora: prima delle ore tre pomeridiane del giorno 8 era nominato
il nuovo Ministero, e per via telegrafica venne annunziato
<span class="pagenum" id="Page_290">[290]</span>
al Governatore di Livorno alle ore <i>5</i> e <i>10</i> minuti pom. del giorno
stesso:<a class="tag" id="tag247" href="#note247">[247]</a> quindi la firma del Dispaccio in discorso, secondo le attribuzioni
ordinarie del Ministro dello Interno, a lui propriamente apparteneva,
e non a me.
</p>

<p>
Di più, gli Ufficiali del mio Ministero avevano sempre liberamente
accesso, anche non chiamati, a me. Il sig. Segretario Allegretti
pieno di riguardi soleva aspettare fuori; ma io spesso ne
lo riprendeva, confortandolo a entrare senza esitazione alcuna
nella mia stanza.
</p>

<p>
Inoltre, o io aveva ordinato che i Dispacci senza la mia firma
si mandassero, o no; se ordinai, che senza la firma mia si spedissero,
e allora che cosa importava, che io fossi <i>inaccessibile</i>? Non
mi dovevano venire a cercare. Se tale non ordinai, perchè <i>stabilirono</i>
spedire senza la mia firma i Dispacci? E quando si asserisce,
che le traccie verbali somministrai nelle ore pomeridiane,
come poteva io indovinare, che sarei stato impedito al punto di
dovere firmare?
</p>

<p>
Finalmente, tra le ore <i>5</i> e le <i>6</i> pomeridiane del giorno <i>8</i>, apprendevo,
e mi era forza annunziare, che, per notizia datami dal
Ministro Inglese, il Granduca era andato con la sua famiglia a
Portoferraio:<a class="tag" id="tag248" href="#note248">[248]</a> come avrei patito io che più tardi (poichè la Posta
pel Ministero, credo non andare errato se affermo, che nell'8 febbraio
1849 partì più tardi delle ore 6), si spedissero informazioni
declarative lo abbandono assoluto della Toscana per la parte del
Principe? Quando pure avessi di cotesto tenore ordinati Dispacci, io
gli avrei fatti abolire.
</p>

<p>
Anzi (singolare riscontro!) trovo, che il Prefetto di Firenze
diramava il giorno 9 febbraio la Circolare compilata dal Segretario
Allegretti, mentre io pubblicava notizie, e tutto il mondo le
sapeva contrarie al tenore di quella.
</p>

<p>
Per le quali considerazioni si farà manifesto, in primo luogo,
quale e quanta fosse la perturbazione in quel giorno, e con quale
confusa e disordinata ansietà procedessimo tutti così nei più umili
come nei più alti ufficj; e secondariamente, che, salvo il debito
onore che alla probità del sig. Allegretti sempre mi piacque professare
e piace, dubito non del tutto esatte le sue reminiscenze.
</p>

<p>
<span class="pagenum" id="Page_291">[291]</span>
Non ostante però queste avvertenze, rimane provato, che rispetto
a me l'Accusa non vuol leggere, avvegnadio ponessi
cura d'informare fino dalle prime ore del giorno 8 la massima
parte della Toscana del vero stato delle cose, voglio dire il funesto
caso della partenza del Granduca da Siena, noi ignoranti
del luogo dove si fosse diretto, nè egli consapevole troppo per le
cose altra volta discorse.
</p>

<h3>
§ 6. <i>Ordine per abbassare gli stemmi.</i>
</h3>

<p>
Altrove toccai di questo addebito, sicchè mi occorre adesso
spendervi più poche parole dintorno. Il Decreto del 10 giugno 1850
somministra di questo fatto tale difesa, che io non saprei desiderare
nè addurre migliore: «La furia dei faziosi esigeva violentemente
lo abbassamento degli stemmi, e l'ottemperare in ciò a
un ordine del Popolo non può non apprendersi che come lo effetto
di un desiderio di evitare i danni alle cose e alle persone,
e così animato dalla veduta di proteggere la sicurezza e l'ordine
pubblico.» (<i>Attesochè</i> 84.)
</p>

<p>
Quindi io non ricorderò per quante guise questi stemmi fossero,
in molte parti della Toscana, vilipesi ed arsi. — Non era meglio
risparmiarli all'onta? Poteva e doveva patire io che venissero
strascinati per le strade, come a Fiesole avvenne? Infatti, dove
l'azione del Governo si estese, furono risparmiati e custoditi; e
fu lodata la prudenza del Vice-Prefetto Zannetti, il quale, informando
il Governo, così scriveva il 10 febbraio: «Nella perduta
sera volevansi atterrare e distruggere tutte le armi granducali.
Bastò qualche rilievo a trattenere le dimostrazioni che a colto
e ben civilizzato Popolo non si addicessero. E le armi furono, a
sera inoltrata, scese e calate dai posti e depositate in una stanza
del Municipio.»<a class="tag" id="tag249" href="#note249">[249]</a> Vuolsi avvertire che in taluni luoghi, non solo
di onta, diventavano eziandio materia di furore e di offesa. «Ma la
prudenza è al colmo, la licenza dei retrogradi e dei tristi sfrenata,
il contegno nostro moderato, ma già diventa furore vedendo
fra noi esistere il monumento di derisione, l'arme di quel Principe.»<a class="tag" id="tag250" href="#note250">[250]</a>
Non era meglio remuovere il motivo di furore, che
<span class="pagenum" id="Page_292">[292]</span>
permettere lo spargimento del sangue? Certo era meglio; i Giudici
lo dicono, e in questa parte siamo d'accordo. E badate che non
solo gli stemmi granducali lorenesi, ma eziandio i medicei vollero
remossi, <i>perchè quando s'innalza l'Albero della Repubblica debbono
cadere i monumenti della oppressione</i>.<a class="tag" id="tag251" href="#note251">[251]</a> Invano però fu scissa dall'Accusa
la mia dalla causa dei signori Guidi ed Adami, onorandissimi
amici; o fummo violentati tutti, o nessuno. Se da me emanò
copia maggiore di ordini, questo naturalmente vuolsi attribuire
agli ufficj diversi che occupavo. Nella loro carica avrei dovuto fare
quanto essi fecero; nella mia avrebbero fatto quanto feci io.
</p>

<p>
Ma le parole riferite che proruppero dalle labbra dei Giudici
meritano esame profondo. Ecco, per esse, vengono a stabilirsi due
fatti ed un principio importantissimi.
</p>

<p>
Primo Fatto. Furia di Faziosi.
</p>

<p>
Secondo Fatto. Azione <i>violenta e imperante del Popolo</i>.
</p>

<p>
3. Principio. Adesione a cotesti ordini violenti persuasa dal
consiglio di proteggere la pubblica e privata sicurezza.
</p>

<p>
Ora questi fatti e principio di propria loro natura non ponno
limitarsi a un caso, ma devono, per necessità, estendersi al periodo
del tempo percorso ed alla serie dei casi avvenuti sotto la
impressione delle condizioni medesime; non possono restringersi
ad uno o due individui, ma referirsi a tutti coloro che negli stessi
accidenti versarono: sintomi permanenti sono eglino della infermità,
che travagliava tutto il corpo sociale; e comparisce insania, o perfidia,
che le medesime cause non abbiano virtù per partorire i medesimi
effetti per tutti. Se, pertanto, questa furia di Faziosi esercitò
la sua violenza contro il Prefetto, perchè avrebbe rispettato il Presidente
del Governo Provvisorio? Se la forza si confessa tale da
imporre al Prefetto, ragion vuole che più intensa si adoperasse
sopra di me, avvegnadio troppo più gravi fossero le cause che la
spingevano contro il Presidente del Governo Provvisorio, che contro
il Prefetto, e di molto maggiore importanza i resultati che attendeva
<span class="pagenum" id="Page_293">[293]</span>
estorcere da lui: e se valse, nella coscienza dei Giudici, a
scusare il Prefetto, davvero rimane arduo a comprendersi come e
perchè la reputassero pel Presidente inefficace. Se questa <i>furia</i>
premeva, e lo dicono i Giudici, così irresistibile a cagione de' segni
delle cose, ma certo più gagliarda (e mi basta uguale) deve essersi
razionalmente avventata per volere eseguito il Decreto risoluto
sotto le Logge dell'Orgagna, che le cose aboliva. Se alla <i>furia</i>
dei Faziosi e' fu forza cedere in un punto, per evitare danni alle
sostanze e alle persone dei cittadini, e nella veduta di proteggere
la sicurezza e l'ordine pubblico (e i Giudici approvano, ma non
per me!), pari concetto ebbe a muovermi sopra altri punti, nei quali
concentrandosi principalmente le loro antiche mire, i diuturni conati
e le attuali necessità, è troppo naturale che con prepotenza
maggiore li pretendessero. — I Giudici dunque hanno rasentato la
verità, anzi si erano posti sul cammino di conoscerla intera:
pochi più passi sopra la via ch'eglino stessi tracciarono, e la luce
si sarebbe fatta loro manifesta.
</p>

<p>
Ma giunti a me, essi tornarono a calarsi la benda su gli occhi,
che si erano in tanto buon punto sollevata: per me non bagna
la pioggia, il fuoco non brucia; per me non fa buio la notte,
la luce non illumina; per me il sale le cose sciocche non sala;
queste, ed altre più strane sentenze dicono coloro che giù la benda
su gli occhi si calano.
</p>

<p>
E se l'Accusa, invece di rovistare gli Archivii per ricavarne
soltanto armi da offendere, vi avesse avuto ricorso per trarne
luce a illuminare la verità, quivi avrebbe trovato documento di
bene altra importanza, ed io lo ricordo, sicuro di non rimanere
smentito. — Certo giusdicente del Granducato chiese ordini precisi
per la esecuzione del Decreto intorno allo abbassamento delle
armi granducali, avvisando che il Popolo nella sua giurisdizione
sarebbe per avventura sceso alla violenza per impedirlo: io, per
l'organo del sig. Segretario Cav. Allegretti, feci rispondere: <i>la misura
presa dal Governo circa l'abbassamento delle armi essere stata appunto
diretta a risparmiare loro sfregi plebei e ad impedire luttuosi
conflitti: se il Popolo costà desiderava le armi, lasciassersi stare, avvegnachè
il Granduca non avesse perduto i suoi diritti su la Toscana</i>.
</p>

<p>
Non sarebbe stato di qualche utilità riporre in Processo un
simile documento? Ahimè! Gli esaminatori degli Archivii carte
siffatte hanno guardato con l'occhio cieco del Bano di Croazia. E
<span class="pagenum" id="Page_294">[294]</span>
poichè l'Accusa incominciò a interrogare i Segretarii del Ministero,
non poteva e doveva udire tutto quanto essi avrebbero saputo deporre
in proposito? L'Accusa ha ascoltato i <i>temuti</i> testimoni del
vero con l'orecchio sordo del Bano di Croazia.
</p>
</div>

<div class="chapter">
<h2 id="cap23">
XXIII.<br />
<span class="smaller">Dichiarazioni in Senato ostili al Granduca.</span>
</h2>

<p>
L'Accusa, sotto il titolo di Atti Speciali, incomincia dal porre
il mio discorso in Senato. Io non devo biasimare il metodo ch'ella
ha creduto bene, in questa parte, seguire; passo passo le tengo
faticosamente dietro nei suoi meandri. — L'Accusa preoccupata
dalla idea singolarissima che il Circolo e le turbe concomitanti,
dopo pronunziato il Plebiscito e commessi i fatti narrati, <i>mi lasciassero
nella piena facoltà di agire a mio talento</i>, ci narra come esse
sparissero tornando alle proprie stanze dove, a modo dei vipistrelli
allo accostarsi dello inverno, si addormentassero, finchè,
avendo io compíto libero, spontaneo, gli atti incriminati, tornassero
a riprendere l'usato costume. Ora questa idea è contraria alla ragione
come al fatto, e i testimoni devono avere deposto che da
quel punto in poi non venni mai più abbandonato, e fui fatto segno
di sospettosa vigilanza.<a class="tag" id="tag252" href="#note252">[252]</a> Il Circolo non si ridusse a Santa Trinità
per dormire, ma per sedere in <i>permanenza</i>, dove così stava
fino dal 5 febbraio, e di là spediva i suoi Popilii che assediavano
le anticamere, e penetravano, non annunziati, nelle segrete stanze,
per imporre ordini e referirne al Circolo, in quei primi giorni
troppo più poderoso del Governo, costretto a cedere sopra una
parte per conservarne un'altra: di là muovevano di ora in ora
Deputazioni per sindacare i nostri atti, e dirci, scrollando il capo
amaramente, le parole riportate dal Nº 13, febbraio 1849, del <i>Popolano</i>:
<span class="pagenum" id="Page_295">[295]</span>
«Il Governo vorrà sì o no accorgersi di essere un governo
rivoluzionario, e persuadersi che le rivoluzioni vere vanno
avanti soltanto a colpi di cannone?» E' fu pertanto a cagione
di questa non vincibile pressura, che il <i>Nazionale</i> del 9 febbraio predicava:
«L'azione del Governo può essere vigilata, ma non attraversata;
nè senza disordine grandissimo <i>potrebbe altra azione
estranea al Governo sostituirsi alla sua</i>.» Le quali cose significano
per lo appunto il contrario del dormire, cioè stare sveglio notte e
giorno senza interruzione per invadere ed usurpare ogni cosa: parte
dei principali agitatori mi accompagnò nelle stanze di Ufficio levando
a cielo l'operato di quel giorno; e siccome io di tanto non
potei contenermi che per me non si favellasse a costoro qualche
acerba parola, ebbi a vedere tali gesti, e a udire tali minaccie,
che dovei risolvermi di mettere capo a partito, studiare, non che
le opere, gli accenti, se pure non ero deliberato in tutto di capitare
a fine infelice.
</p>

<p>
Nelle parole del signor Montanelli, profferite davanti al Senato,
occorre la prova del difetto di <i>libertà</i> in cui ci trovammo tutti
appena rientrati in Palazzo: «Credemmo nostro debito, appena
avemmo un <i>momento di libertà</i>, di portarci in mezzo di voi ec.»
Di vero non ci potevamo sviluppare dalla turba dei Faziosi, che,
urgentissima, ci si stringeva alla vita.
</p>

<p>
Pensai alla mia condizione, come meglio mi fu dato in mezzo
a tanto trambusto. Come mai, considerava, me, che pure sapevano
contrario allo scopo a cui gli agitatori tendevano con tanta
ostinazione, vollero preso? Era evidente ch'essi mi apparecchiavano
insidie per perdermi, come contumace ai voleri del Popolo.
La resistenza da me dimostrata alla Camera dei Deputati,
che, nel Decreto del 10 giugno 1850, si qualifica <i>pravo consiglio</i>,
dagli organi repubblicani allora si accusava come <i>colpevole opposizione</i>.
L'<i>Alba</i>, moderatissima in quel giorno, narrando il fatto diceva:
«Vi tornarono i Deputati nel mentre che taluno chiedeva
la dissoluzione della Camera, opinione combattuta dal pertinace
coraggio di F. D. Guerrazzi, e <i>in quel momento per lo meno importuna</i>.»
(Nº 9. feb. 1849.) — Molto mi teneva sospeso il contrasto
col Niccolini, e la umiliazione alla quale io lo aveva ridotto; mi
occorse al pensiero, che sovente i Deputati dell'Assemblea di
Francia ebbero a pagare amara una parola di rimprovero detta
contro taluno dei Caporioni dei Circoli. Il silenzio nell'Assemblea
<span class="pagenum" id="Page_296">[296]</span>
fu spesso stemperato in fiele nelle scapigliate adunanze di Popolo,
che chiamavano <i>Clubs</i>, ed aguzzò la scure del carnefice.
Cose volgari io narro, e dal comune degli uomini conosciutissime;
dai miei Accusatori soltanto ignorate, o volute ignorare.
Quanto sia assurdo intento volere dimostrare che poca mano di
Popolo allora insanisse, ho chiarito altrove. Il <i>Nazionale</i> dell'8
febbraio raccontando ora per ora i fatti della giornata attesta:
«Ore 11. La piazza è <i>stivata</i> di Popolo.» — La <i>Costituente</i> del medesimo
<i>giorno</i>: «Il Circolo popolare è radunato in piazza. — Molti
<i>distinti cittadini</i> prendono la parola, e conchiudono nella necessità
di costituire un Governo Provvisorio.» — Gli elementi che
operarono il 12 aprile, operarono eziandio l'8 febbraio. Se Guardia
Civica, se Popolo, se plebe così urbana come rustica, se milizie
non avessero acconsentito, chi le poteva costringere? Dov'era
la forza capace a violentarle a quello da cui aborrivano? Questo è
manifesto, e non vi ha sofisticheria che valga a metterlo in
dubbio: — è manifesto.
</p>

<p>
L'Accusa si arrabatta smaniosa a persuadere, che una mano
di gente stracciata operò i fatti dell'8 febbraio; presentendo
l'obietto, che allora mal poteva fare violenza alla Camera, ci dice
che il luogo chiuso e la sorpresa non lasciarono campo a misurarne
la estensione. — Bene: ma la guardia custode della Camera
composta di 60 uomini? — Non avendo ordine, non sapeva che pesci
pigliare. — Meglio: ma la Guardia civica apparecchiata? — Consegnata
nei quartieri, uscì fuori a cose fatte. — Egregiamente: ma le
cose fatte si potevano disfare; e il Popolo, la Guardia Civica, e
tutti gli altri rimasti fedeli, malgrado la tristezza, o tristizia (chè
nell'uno e nell'altro modo corre egualmente bene il discorso nella
famosa Accusa) dei tempi, usciti fuori, e vista la scarsa mano di
gente cenciosa, potevano in un attimo depositarla al Bargello.<a class="tag" id="tag253" href="#note253">[253]</a> Se
si trattava di pochi ribaldacci, oh! che mi vengono adesso i Documenti
dell'Accusa a contare di <i>ora di riscatto suonata</i>, di <i>slancio</i>,
<span class="pagenum" id="Page_297">[297]</span>
di eroici fatti operati il 12 aprile, e di simili altre novelle? Se
ella volesse nulla nulla essere coerente a sè stessa, dovrebbe
rampognare con arrabbiato cipiglio la poltroneria delle migliaia
dei fedeli cittadini, e sopra tutto la codardia delle migliaia degl'impiegati
fedelissimi, che si lasciarono mettere i piedi sul collo
da un cento di ragazzacci sbracati. A disperderli sarebbero state
sufficienti una voce sola e una frusta; or come dunque, essa dovrebbe
dire, gente <i>paucæ fidei</i>, non trovaste valore in petto, nè
lena in gola, che bastasse ad inalzare un grido? Non una frusta,
che servisse a frustare quel branco di ragazzacci sbracati? Tanto
è, migliaia e migliaia d'impiegati fedelissimi non ebbero una voce,
una frusta sola. <i>Extra jocum</i>, chè la dolente materia nol comporta:
<i>laddove il Popolo si raccoglie in gran numero padroneggia sempre</i>,
attestava Silvano Bailly, il quale verosimilmente doveva intendersene.<a class="tag" id="tag254" href="#note254">[254]</a>
Io era stato trabalzato in piazza dalla moltitudine carezzevole,
e atterrato, e per poco non pesto. Le mie orecchie erano
intronate di <i>morte ai traditori</i>, e a cui non importa dire. Aveva
conosciuto il Plebiscito decretato sotto le Logge dell'Orgagna, che
dichiarava così:
</p>

<p class="indl">
«Il Popolo di Firenze.
</p>

<p>
«Considerando, che la fuga di Leopoldo di Austria infrange
la Costituzione e lascia senza Governo lo Stato;
</p>

<p>
«Considerando, che il primo dovere del Popolo, solo Sovrano
di sè stesso, è di provvedere a questa urgenza;
</p>

<p>
«Facendosi anche interpetre del voto delle Provincie sorelle,
nomina un Governo Provvisorio nelle persone dei Cittadini Montanelli,
Guerrazzi e Mazzoni, che a turno assumeranno la Presidenza,
e loro affida la somma delle cose per la Italia, e per
l'onore toscano,
</p>

<p class="center pad1">
<i>a condizione</i>:
</p>

<p>
«Che la forma politica definitiva della Toscana si rimetta
alla decisione della Costituente <i>Italiana</i>; e
</p>

<p>
«Che frattanto il Governo Provvisorio deva unirsi e stringersi
con quello di Roma, in guisa che i due Stati agli occhi del
mondo ne compongano uno solo.»<a class="tag" id="tag255" href="#note255">[255]</a>
</p>

<p>
Rigoroso il mandato; palese il tranello, però che in quel medesimo
<span class="pagenum" id="Page_298">[298]</span>
giorno l'Assemblea Romana votava la decadenza del Pontefice,
e la Repubblica, ed è da credersi che di ciò fossero troppo
bene informati i Caporali del Circolo quaggiù; per la qual cosa
quello che la immediata Unione con Roma volesse dire, ognuno
sel vede. Infatti, il Plebiscito del Popolo fiorentino non era presentato
mica come un voto o un consiglio: al contrario, come ingiunzione,
che equivale «all'<i>obbligo espresso</i> di percorrere la strada
tracciata <i>intieramente senza riposo</i>.»<a class="tag" id="tag256" href="#note256">[256]</a>
</p>

<p>
Ed io per parare il colpo, e tutelare il mio capo, ormai mi
vedeva abbandonato da tutti. Il Municipio si opponeva forse? Protestava
egli? Si dimise? No. Egli prese parte agli atti governativi.
Finchè il terreno apparve ingombro di spine, stette dietro al
Governo: quando seppe da lui, che la Toscana si mostrava aliena
alla Unione con Roma e alla Repubblica; quando conobbe gli ostacoli
remossi; e sopra tutto quando non ci era pericolo; allora spiccò
bravamente la corsa, e vinse il palio.
</p>

<p>
Sì, io non serbo amarezza; ma, o voi del Municipio, che a
tale orribile passo, con arti di cui la pubblica coscienza raccapriccia,
mi avete condotto, ditemi: non mi deste conforto e soccorso
nella universale trepidanza a preservare da ruina il Paese? Ah!
Voi lo neghereste invano; ne menavate vanto allora, e con Deliberazione
del 12 febbraio bandivate, ed era vero: «che dopo avere
speso ogni cura a remuovere dall'animo del Principe il pensiero
di uno allontanamento, <i>lealmente offriste il vostro concorso</i>
agli uomini, che di necessità assumevano <i>il grave carico</i> di reggere
provvisoriamente il Paese in sì <i>difficili momenti</i>.» In che
cosa peccai? dite. Forse per essere proceduto parziale ai Repubblicani?
Ma io solo mi opponeva al precipitare della fazione, mentre voi
mostravate volerle ormai dare vinte le mani.<a class="tag" id="tag257" href="#note257">[257]</a> Forse per avere
convocato i comizii universali? Ma con un Giornale protetto da
una parte di voi, questo provvedimento consigliavate e pretendevate!<a class="tag" id="tag258" href="#note258">[258]</a>
Forse perchè alla difesa delle patrie frontiere con tutta
l'anima attendeva?... — Forse perchè alla restaurazione del Principato
Costituzionale io ostava?... E qualcheduno di voi lo ha detto
<span class="pagenum" id="Page_299">[299]</span>
per onestare <i>la tradita fede</i>, che non si onesta mai. Ma di questo
più tardi.
</p>

<p>
Urgeva pertanto, che io mi atteggiassi in modo, che le insinuazioni
dei malevoli, i rancori delle vanità offese, i sospetti di
parte non facessero breccia nell'animo del Popolo maravigliosamente
commosso: e, molto più importante ancora, urgeva che le
esterne turbe non passassero sul capo al Governo e ai suoi conduttori
stessi; salvare insomma la città. Però, andando in Senato,
alla proposta del Senatore Corsini, che il Governo Provvisorio conservasse
le forme attuali governative dello Stato, e il potere devoluto
alla persona del Principe, risposi a un di presso nei termini
seguenti; e dico a un di presso, perchè tutti conoscono che
la nostra <i>stenografia</i> lasciava molto a desiderare, in fatto di esattezza.
</p>

<p>
<i>Ministro dell'Interno</i>, «Sento il bisogno di manifestare l'animo
mio intero. Signori! Io, con quella maggior fede che un uomo del
Popolo può esercitare, ho servito fedelmente Leopoldo Secondo;
e debbo dirvi, o Signori, francamente, era offuscato da un gravissimo
errore; imperocchè io credeva che libertà di Popolo e
Principe potessero stare insieme. Mi confortava in questa mia
speranza il considerare Leopoldo Secondo, per quanto egli mi
diceva, onestissimo e dabbene.
</p>

<p>
«Oggi questa speranza è caduta; questo velo si è squarciato,
ed io devo solennemente dichiarare che Leopoldo Secondo non
ha corrisposto per niente alla fede con la quale noi lo abbiamo
servito. Per conseguenza, io sono stato chiamato al Governo
Provvisorio dal Popolo; sono stato confermato dalla Camera dei
Deputati toscani; chè altrimenti io non accetterei questo mandato;
intendo esercitarlo a benefizio del Popolo, non intendo
esercitarlo a benefizio di Leopoldo Secondo, che giusta la mia
opinione ci ha traditi.»
</p>

<p>
L'Accusa, ad escludere la difesa, oppone che io non poteva
essere dominato da timore, imperciocchè poco innanzi avessi
esposto, che io non aveva <i>paura del Popolo</i>. Della malevola quanto
irragionevole induzione, che ricavasi da queste parole, altrove ho
discorso, e a quel punto rimando. Qui aggiungo (e chiedo venia al
lettore se lo trattengo di studii filologici, dacchè io nol faccio per
vana saccenteria: mi compianga piuttosto vedendomi, con Toscani
Giudici, ridotto perfino a raddrizzare il significato di parola toscana),
<span class="pagenum" id="Page_300">[300]</span>
qui aggiungo, che dove mai avessi dichiarato nell'Assemblea
non avere <i>paura</i>, questo non esclude che più tardi dovessi
concepire <i>timore</i>. Paura è codardia di animo, che aombra o per
immaginativa, o per cose, che non abbiano potenza far male:
timore denota la giusta estimazione che gli uomini, comecchè
fortissimi, fanno del pericolo sovrastante:
</p>

<div class="poem">
<p>Temer si dee di sole quelle cose,</p>
<p>Che hanno potenza di fare altrui male;</p>
<p>Delle altre no....</p>
</div>

<p>
avverte Dante nostro; e la distinzione fra timore e paura fu notata
dal Grassi, confermandola con esempii elegantissimi.<a class="tag" id="tag259" href="#note259">[259]</a>
</p>

<p>
Ora, quando prima venne il Popolo nell'Assemblea, bene sta
che io non ne avessi <i>paura</i>; conosciuta poi la sua furia, e considerate
le arti pessime, che altri poteva adoperare per indirizzarla
a mio danno, sarebbe stata stupidezza non raccogliere dentro di
me il prudente <i>timore</i>. E, se male non iscorgo, parmi sul futile
argomento dell'Accusa avere adoperate parole già troppe.
</p>

<p>
Io per me ho tanta opinione nella intelligenza del Senatore
Corsini, che non dubito punto asserire ch'egli si sarebbe astenuto
dal suo discorso, dove lo avessero informato della deliberazione
presa dal Popolo, e dello impeto col quale la pretendeva eseguita,
minacciando chiunque, anche con parole, gli si fosse opposto. — Supponiamo
che la proposta del Senatore Corsini fosse stata
accettata, che cosa ne sarebbe avvenuto? La fazione, il Popolo, la
turba insomma, che comandava sovrana, incitata dall'ostacolo,
chiamando me e il Senato traditori, ci avrebbe condotto a fiero
passo. La proposta Corsini pareva ed era una sfida contro al Plebiscito
decretato in piazza dalla moltitudine onnipotente; così saremmo
andati incontro ai danni che più c'importava evitare; la
società si perdeva. Me atterrato, chi saliva in Palazzo? Domandatelo
agl'impiegati più alti, a cui le labbra diventavano pagonazze
discorrendo fra loro di cotesto pericolo.
</p>

<p>
Supponiamo, che vedendo impossibile mandare ad esecuzione
la proposta Corsini, io ne avessi tolto pretesto a rassegnare
lo ufficio, e si fosse sparsa in quel giorno fra le turbe commosse
la voce, che io mi era dimesso per la insorta opposizione; avete
<span class="pagenum" id="Page_301">[301]</span>
mai pensato a quello che stava per nascere? Certo non ci avete
pensato. Sì, ripeto; se il Senatore Corsini fosse stato informato
della condizione delle cose, pensando quanto grave posta giuocava
con le sue parole, si sarebbe taciuto. Invero gli avvisati colleghi
del Senatore con cenni lo ammonivano a desistere, sicchè egli
ebbe luogo a correggere il detto, e il Senatore Capponi, sempre
più confermando la grave sentenza riportata altrove, aggiungeva:
</p>

<p>
«Questo è <i>certo</i>. Il Paese è in una di quelle necessità supreme
dove il Potere mancando, il Paese provvede a sè stesso. In
questa <i>necessità</i> di cose, il Senato vota per quel Decreto ch'è
stato proposto. Il Senato non può fare altro, e intende di farlo
come <i>rappresentante della Nazione, o del Popolo</i>, giacchè Popolo e
Nazione sono sinonimi.»
</p>

<p>
Il Senatore Fenzi dichiarava unirsi alle parole del Senatore
Capponi.
</p>

<p>
Donde si conosce, che il Senato sentiva la necessità di esprimere
il suo voto, non più come uno dei poteri costituiti nel reggimento
costituzionale, ma come rappresentante di Popolo, e in virtù
del presuntivo mandato, che la parte eletta della Nazione conferisce
sempre agli uomini insigni per dottrina, per costumi distinti.
</p>

<p>
Se pertanto io e il Senato, ed io più assai di lui, ci trovavamo
nella dura necessità di esprimere il concetto medesimo, perchè
solo è scusato il Senato, e perchè solo accusato sono io? I Senatori
egregi, consapevoli delle ragioni che ci fecero parlare, non
m'incolperebbero per questo: di qui pure il diritto sacrosanto e
per ora negato, che eglino soli, come miei Giudici naturali, intorno
alle mie sorti pronunzino.
</p>

<p>
Nè già si creda, che come le parole del Senatore Corsini
(certo senza avvertirlo) posero in quel giorno a grave cimento la
pubblica salute, a lui non fossero per partorire danno. Egli forse
ignorò quanto furore si concitasse contro, e quanti sforzi tutto il
Governo Provvisorio adoperasse, perchè incolume passasse la tempesta;
e non rifinivamo dire ai più accesi: «Come così intendete
voi libertà? Invitate gli Oratori ad aprire schiettamente l'animo
loro, e poi se non favellano a modo vostro vi adirate? Allora voi
li fate liberi di pensare e dire come piace a voi.» E così il Senatore
Corsini scampò per questa volta la mala parata. Più tardi
però, come altrove ho detto, vollero invadere il paterno palazzo,
<span class="pagenum" id="Page_302">[302]</span>
e rovistarglielo tutto; con quanto e quale pericolo ogni uomo comprende.
Inoltre, quando le intemperanze dei Faziosi stringevano il
Governo a creare il Comitato di Salute Pubblica con poteri rivoluzionarii,
e impadronirsi delle persone sospette, il Senatore Corsini
fu designato fra le principali.
</p>

<p>
E forse lo stesso Senatore io penso che si accorgesse del
danno che poteva uscire dallo incauto discorso, imperciocchè, oltre
le parole aggiunte da lui, come lenitivo alle prime, fu visto,
in certe occasioni, mettere prontissimo tappeti alle finestre, mentre
gli altri cittadini non reputavano opportuno mostrare al Governo
Provvisorio tanta svisceratezza.
</p>

<p>
Mi conferma nel mio proposito la visita del padre suo Principe
Don Tommaso, sollecitatore della protezione del Governo, per
circolare liberamente nel Granducato e recarsi fino a Genova senza
sospetto, adducendo lui essere capo di famiglia e non tenuto pel
fatto dei figli; in quanto a sè, tutto il mondo sapere quello che a
benefizio di Roma avesse adoperato, e potermi mostrare altresì la
patente amplissima rilasciatagli dal Popolo romano in guiderdone,
non meno che un consulto di solenni Teologhi declarativo la erronea
opinione di coloro che supponevano i Rappresentanti della
Costituente italiana o romana meritevoli di scomunica. Ed io, mentre
della esibizione di questi documenti lo ringraziava, penso avergli
detto parole cortesemente idonee a rassicurarlo da qualunque
dubbio avesse potuto concepire.
</p>

<p>
Sarebbe giusta cosa ricavare adesso da simili ripieghi, che
ogni prudente cittadino pratica in tempi difficili per uscirne illeso,
argomento di accusa e <i>d'ingiuria</i> contro cotesti signori, dicendo
loro: «Quei vostri furono atti e parole di chi ha doppio il cuore
per gettarsi a quel Partito che avesse trionfato?» Ci pensi l'Accusa.
</p>

<p>
Non basta ancora: imperciocchè quando l'Accusa crederà,
ch'io mi abbia vuoto il sacco, spero ritrovarci frugando qualche
altra cosa che valga, non dico a farla vergognare, che questa
è da altri omeri soma, che dai miei, ma almeno a confonderla.
Sappia pertanto l'Accusa, che il Senatore Corsini, il quale siede
adesso nei Consigli della Corona, scrivendomi privatamente mi si
professò parziale, ed in fine adoperando parole di affetto disse
essere rimasto, non che contento, edificato della mia <i>cara politica</i>.
Nelle <i>incursioni</i> della Polizia questa lettera andò dispersa; parecchi
<span class="pagenum" id="Page_303">[303]</span>
testimoni però l'hanno veduta e la rammentano, ma io confido
nella lealtà del signor Duca di Casigliano per sentirmela affermare
vera. I gentiluomini non negano le proprie parole, non le smentiscono,
non sanno tradire, e se fra loro qualcheduno si trova bugiardo,
o fedifrago, o traditore, si deve credere che in mezzo ad
essi stia come <i>Pilato nel Credo</i>, o come <i>Barabba nel Passio</i>.
</p>

<p>
L'Accusa invece di ponderare a qual tremendo repentaglio
fosse posta la pubblica e la privata sicurezza; quanto fiere apprensioni
agitassero i cittadini a cotesti giorni; il mancato governo; la
macchina costituzionale caduta, perchè colpita nella sua sostanza;
la plebe minacciante, e male raffrenantesi; me sbilanciato e in
pericolo; irritante la proposizione Corsini; fatale provocare l'ira
della moltitudine accesissima; attaccata a un filo la comune salvezza;
me ultimo argine della società trepidante; invece, dico,
di ponderare tutte queste cose, pensa che io libero e spontaneo,
senz'altro motivo che pel piacere di mostrare animo ostile al Principe
che a supremo ufficio avevami assunto, e che lealissimamente
aveva servito nel mio Ministero, favellassi in cotesta sentenza.
Sicuramente che, in questo modo argomentando, non ci sarebbe a
fare altro che declinare il capo e dire: percuotete! — E voi, Giudici,
ponendo una mano sul cuore, senza sentirvelo trasalire nel
petto, vi reputereste capaci a percuotere? <i>Poche ore</i> innanzi di
cotesto discorso, vi avreste dovuto rammentare, signori Giudici,
con quanto <i>zelo</i>, con quanta <i>calda affezione</i> io raccomandava il
Granduca con lettere confidenziali dirette allo stesso Montanelli;
sarebbe stata religione che voi non metteste in oblio come
scrivendo ad amico intimo io m'ingegnassi confermare la fede
della mia Patria al Principato Costituzionale: dovevate pure
avvertire con quante diuturne dichiarazioni mi fossi mostrato
alla Costituzione devoto; lo studio posto a compiacere ai desiderii
del Principe; insomma avreste dovuto considerare tutto quanto
non avete voluto considerare, e allora avreste compreso che necessaria
fu la risposta al Senatore Corsini, e ch'è follia risguardare
alle parole profferite in simili angustie. Più tardi sarete chiariti
come uomini di Stato, politici e storici, giudichino le parole
e i fatti di tale che, circondato da esercito devoto, non nutriva
timore alcuno di sè, poco della Patria!
</p>

<p>
Mi giovi qui pure riportare la pittura, comunque <i>sfumata</i>, che
di cotesti tempi fece il <i>Conciliatore</i>, non sospetto di parzialità col
<span class="pagenum" id="Page_304">[304]</span>
Governo; e chiunque ha mente giudichi della verità delle mie
parole:
</p>

<p>
«Questo commuoversi continuo delle moltitudini; questo accorrere
su le piazze levando a rumore il Paese; questo <i>gridare
di popolo minuto contro i popolani grassi che rappresentano la defunta
aristocrazia</i>; questo <i>fare scendere sovente il Governo di Palazzo e
condurlo a deliberare sotto la Loggia dell'Orgagna</i>, ci rende immagine
viva dei tempi dell'antica Repubblica di Firenze, la quale ebbe
vita continua di tumulti, di fazioni e di commuovimenti.»
</p>

<p>
Considerando il riguardo che non si scompagnava allora dal
cauto Giornale, parmi che possiamo comprendere le apprensioni
dei cittadini, lo impeto delle moltitudini, e il pericolo continuo
nel quale versava il Governo.
</p>
</div>

<div class="chapter">
<h2 id="cap24">
XXIV.<br />
<span class="smaller">Spedizione di Portoferraio, e di Santo Stefano.</span>
</h2>

<p>
Desumo la storia di queste due accuse dal Decreto del 10
giugno, facendovi le aggiunte e correzioni opportune dietro il confronto
del Decreto del 7 gennaio e l'Atto di Accusa del 25 detto
1851.
</p>

<p>
«È luogo a ritenersi che a questo punto non si arrestasse
la Rivoluzione, ma che, presentendo prossima l'ora del riscatto,
i Circoli, coadiuvati dalle furiose declamazioni della stampa,
<i>si dessero a presentare petizioni per la cacciata dello stesso Principe
dal suolo toscano</i>.
</p>

<p>
«<i>Nel concetto di accoglierle</i>, così scrisse il Guerrazzi nel dì 8
febbraio 1849 (6 ore pom.) al Governatore Pigli:
</p>

<p>
«Il Ministro Inglese assicura essere andato il Granduca con
la sua famiglia a Portoferraio; si faccia tornare il <i>Giglio</i>. Si
mandino barche e navigli con Livornesi ed uomini arrisicati a
cacciarnelo. Leopoldo non merita ospitalità sopra il suolo toscano,
dopo che, con tanta ingratitudine e nera perfidia, ha
corrisposto alla fede del suo Popolo. — E la raccomanda il 9 al
Governatore di Portoferraio sotto minaccia di destituzione:
</p>

<p>
«<i>Può supporsi</i> che sia diretto costà, e già si trovi in cotesta
Isola, Leopoldo Secondo. — Quando ciò fosse sicuro, egli ha abbandonato
<span class="pagenum" id="Page_305">[305]</span>
la Toscana, il Governo Provvisorio non può permettergli
di rimanere in una parte di essa. La sua presenza potrebbe
divenire causa di perturbazione, e forse di guerra civile.
Ella perciò deve in quel caso invitarlo ad assentarsi anche da
cotesta Isola, e fare in modo che la presente disposizione abbia
il suo pieno ed immediato compimento. — A ciò mancando non
potrebbe da lei evitarsi la destituzione dallo impiego. —
</p>

<p>
«Fallito il disegno di cotesta Spedizione, e dietro notizia che
il Principe era a Santo Stefano, si rinnuovarono dal Guerrazzi
al Pigli gli ordini per una seconda Spedizione militare contro il
Granduca, chiamando a soccorso le truppe e i talenti del Generale
D'Apice che vi si ricusò.» — Perchè, dice il Decreto del
7 gennaio, fosse nelle <i>ferme intenzioni</i> della Rivoluzione procacciare
ad ogni costo la partenza del Principe dalla Toscana.
</p>

<p>
La lettera al Pigli è così concepita: «Dalle <i>annesse lettere</i>
che mi ritornerete, e che per difetto di tempo mando nell'originale,
vedrete il pericolo che ci minaccia. Colla massima sollecitudine
<i>apparecchiate gente scelta che s'indirizzi verso Santo Stefano</i>
per la via del Littorale, ma per paese amico, e per ingrossarsi
come palla di neve. <i>D'Apice vi scriverà, e vi terrete ai suoi
consigli.</i> — 14 febbraio 1849.»
</p>

<p>
La dichiarazione del Generale D'Apice suona nel modo seguente:
«Dirò con tutta verità, che allorquando mi trovava in
Empoli ricevei lettera per parte del signor Guerrazzi, nella
quale mi diceva lasciassi in Empoli porzione della truppa che
io aveva sotto i miei ordini, e con altra mi dirigessi in Maremma,
e mi pare precisamente a Grosseto. Ma poichè si trattava
che cotesta Spedizione doveva farsi contro il Granduca, che allora
era in Maremma, io ricusai incaricarmene.»
</p>

<p>
E raccomandando io scriveva al Paoli: «Scrivo a lei perchè
capace d'intendere e di eseguire. Qui poco si fa, molto si parla.
Cornacchie, non uomini. Leopoldo austriaco sta in Santo Stefano,
organizza la reazione coll'empio pensiero di convertire Maremma
in Vandea. Bisogna fare due cose: riunire quanta più forza si
può: parte offrirne al Prefetto di Lucca, parte tenerne <i>a disposizione
del Governatore di Livorno</i>. La causa della Toscana, e forse
della Italia, dipende da queste misure, perchè da ogni buco può
entrare acqua, cagione di naufragio. <i>Rendete ragguaglio, per Dio,
di quello che fate. Il Potere centrale deve essere informato di tutto</i>.»
</p>

<p>
<span class="pagenum" id="Page_306">[306]</span>
«Pigli (continua il Decreto del 10 giugno) raduna gente di
ogni arma. <i>La Cecilia</i> la conduce; sparge proclami, ma non
ottiene seguito, nè riunisce gente ai ribelli.
</p>

<p>
«Questi apparecchi si accelerano, ma rimangono interrotti
per dirigere il tumultuario armamento a Pietrasanta a comprimere
un tentativo di restaurazione del Generale Laugier che
dicevasi avere rialzato a Massa la bandiera del Principato,
senza però abbandonare il disegno della cacciata del Principe.»
</p>

<h3>
§ 1. <i>Spedizione a Portoferraio.</i>
</h3>

<p>
L'Accusa stessa, poichè ha posto che i Circoli, <i>coadiuvati dalle furiose
declamazioni della stampa, presero a presentare petizioni per la cacciata
del Principe</i>, perchè m'imputa questi fatti? Perchè, come ha
proceduto con altri meno di me pressurati, non mi scusa per quello
che non mi riuscì impedire, e non mi ricompensa di una parola che
non sia disprezzo per quanto operai? L'Accusa non può, e non lo
tenta, attenuare il carattere della forza rivoluzionaria, adesso che
nel pieno suo impeto punta sopra di me. La ritenga pertanto, com'ella
medesima la qualificava, <i>audace, impronta, sprezzante di ogni
autorità, che leva il furore a virtù, la moderazione a delitto</i>; la ritenga,
com'ella stessa ce la racconta, <i>cospirante in Toscana, anzi per
tutta Italia, a rovesciare Monarchia e Statuto; in agguato di opportunità
per invadere ogni cosa; opportunità che le venne offerta nello allontanamento
del Granduca da Siena</i>; la ritenga, come ella dice, <i>ferocemente
esultante per la strage di un Ministro reputato contumace ai voleri
del Popolo</i>: e tanto, se giusta, avrebbe dovuto bastarmi presso
di lei.
</p>

<p>
Ma l'Atto di Accusa trova che gli eccitamenti, le improntitudini
e l'esigenze (e si guarda di pronunziare violenze, perchè
quando si volta a me la Fazione cangia natura) furono adoperate,
a coartarmi <i>dopo</i> l'8 febbraio, e, senza precisare il tempo in cui
ripresero, crede potere affermare in coscienza che non intervennero
nel giorno 8, nè durante lo spazio necessario a commettere
gli atti che, a suo parere, costituiscono il delitto di lesa maestà.
In più parti di questa Memoria a chiara prova dimostrai lo assurdo
di siffatto supposto: aggiungansi nuovi fatti e nuove considerazioni.
L'Accusa stessa confessa che il Circolo, nel giorno 8,
si costituiva <i>in permanenza armato</i>: e se meglio avesse voluto cercare
<span class="pagenum" id="Page_307">[307]</span>
pei Documenti da lei medesima raccolti, avrebbe trovato che
il Circolo fiorentino si era costituito <i>in permanenza</i> fino dal 5, ed
aveva creato una Commissione, per mantenersi in corrispondenza
continua col Ministero.<a class="tag" id="tag260" href="#note260">[260]</a> È naturale pertanto che non se ne stesse
con le mani alla cintola; che, se non dormiva il 5, molto meno si
addormentasse l'8 febbraio, ma sì attendesse alacre e ardente a
conseguire lo estremo suo fine. Ritenuto quello che dicono i Giudici
del Decreto del 7 gennaio 1851, che fosse nelle <i>ferme intenzioni
della Rivoluzione procacciare ad ogni costo la partenza del Principe
dalla Toscana</i>, non può razionalmente negarsi che questi conati
urgessero più veementi al primo scoppio che dopo. — Io leggo
talora che <i>mancano prove</i> della coartazione; tale altra, che anzi la
coartazione <i>è esclusa</i>; finalmente che le <i>prove ci sono</i>, ma non bastevoli.
Questo linguaggio non solo perplesso, ma contradittorio, dei Documenti
dell'Accusa, mentre gli scredita tutti, mi toglie abilità di
conoscere lo stato della procedura; dacchè ognuno comprende che
tra il provare poco e lo escludere la contrarietà è grande, come fra
la luce e le tenebre. Non sarà privo di ammaestramento, e forse
somministrerà subietto di amare riflessioni, esaminare per lo appunto
il progresso in peggio degli Atti della Accusa.
</p>

<p>
Il Decreto del 10 giugno 1850 <i>andante</i>: «Attesochè, <i>comunque
il processo manifesti avere il Guerrazzi fatto sforzo</i> di contenere
in questa parte le sfrenate voglie della Demagogia (Processo
a c. 69, 767, 2220, 2245, 2418.; Som. a c. 2498, 2510,
2513, 2615, 2761), ciò non pertanto, a perimere ogni elemento
di civile imputazione, converrebbe giungere a provare <i>luminosamente</i>
che <i>tutti</i> gli atti ostili, dei quali si fece autore, furono influenzati
da una forza tale da impedire il retto uso della ragione
e della libertà, almeno riguardo alla esecuzione dei malvagi
disegni che inspiravano, e da coartarlo a non abbandonare quella
posizione che poteva strascinarlo al delitto, ec. ec. ec.»
</p>

<p>
Qui sembra che prove ve ne sieno, ma non per <i>tutti</i> gli atti;
<span class="pagenum" id="Page_308">[308]</span>
come se la violenza politica che nasce da un Popolo in rivoluzione,
sempre in atto, o in potenza, presente, e sempre delirante, sospettosa
e furiosa, sia di natura transitoria, e instantanea, uguale alla
violenza ordinaria che può usarsi da uno o più individui contro
lo individuo; e come se non torni lo stesso aver la mano di un
uomo sul collo, o udire il ruggito delle moltitudini giù in piazza.
</p>

<p>
Il Decreto del 7 gennaio 1851 <i>crescendo</i>: «Considerando — che
comunque il Processo dimostri che il Guerrazzi, una volta
salito al Supremo Potere, si adoperò, <i>in qualche circostanza</i>, a
distogliere <i>le più accese voglie</i> della Demagogia; — ciò non pertanto
<i>il complesso degli atti autorizzava a ritenere che tutto ciò egli
facesse per tenere fermo nelle sue mani il Potere di che, per modi
riprovevoli, era giunto a impossessarsi</i>; — e in ogni ipotesi, a perimere
la civile imputazione degli atti criminosi dei quali certamente
fu autore, dovrebbe esso provare <i>luminosamente</i>...» e
segue come nel primo Decreto.
</p>

<p>
«Considerando che molti sono i fatti allegati dal Guerrazzi
per far sentire il predominio assoluto e costante sopra di lui
della Fazione; <i>ma oltrechè questi fatti non sono d'importanza</i> da
stabilire una violenza irresistibile e continuata, il Processo somministra
altri fatti, dai quali emerge <i>la influenza personale su le
turbe tumultuanti</i>! — essendosi notato ch'egli dichiarò non <i>averne
timore</i>! (pei Giudici di cotesto Decreto <i>timore e paura</i> sono tutta
una cosa!) ed essendo egli riuscito, <i>come racconta</i>, a contenerle e
comprimerle a vantaggio di privati cittadini....»
</p>

<p>
Qui i miei sforzi spariscono, e, in certo modo, si neutralizzano
in virtù dei prodigiosi ragionamenti del Decreto.
</p>

<p>
Ora ecco l'Atto dell'Accusa del 29 gennaio 1851 <i>che dà la stretta</i>:
«Ma la violenza coattiva, sia allo Individuo, sia al Collegio,
non è provata, e <i>resta anzi esclusa in quei primi giorni, e da quei
primi atti <span class="scp">NEI QUALI E CO' QUALI</span> venne o consumarsi il delitto</i>. Le posteriori
improntitudini, insistenze, esigenze ec.» — E qui non
solo vi sono piccole prove, non solo cessano o si neutralizzano le
prove, ma vi sono prove in contrario. Davvero in questo modo io
non ho veduto giuocare nè anche agli aliossi, non che con anime
che pensano e sentono, e delle umane miserie profondamente si
contristano.
</p>

<div class="poem">
<p>Ben dovrebb'esser la tua man più pia,</p>
<p>Se state fossimo anime di serpi.</p>
</div>

<p>
<span class="pagenum" id="Page_309">[309]</span>
Io ignoro il deposto dei testimoni; vi furono, vi hanno ad
essere, e mostreranno quanto singolare sia la nuova infermità
trovata dall'Accusa della <i>intermittenza rivoluzionaria</i>. Ridotto
ai miei soli ricordi, rammento che la Fazione dichiarò
essersi arrogata il diritto di vigilare «fino dal 5 febbraio ogni
mia azione, d'interpellarmi con la stampa, co' Circoli e co' petizionarii,
di chiamarmi a severo rendimento di conto ogni
giorno, ogni ora, ogni minuto.»<a class="tag" id="tag261" href="#note261">[261]</a>
</p>

<p>
Il Circolo nella sua protesta liberamente espose, che la decadenza
del Principe e l'abolizione della monarchia <i>fino dall'8 febbraio
era stata nel voto, e nel grido</i> di tutti.<a class="tag" id="tag262" href="#note262">[262]</a> Dai Giornali si ricava,
come nel giorno 13 il Circolo mi mandasse una Deputazione per
informarsi <i>di quanto io sapeva, e di quanto operava</i>.<a class="tag" id="tag263" href="#note263">[263]</a> Il Governo è
dichiarato impotente a salvare il Popolo; s'egli non si muove alla
cacciata del Principe, il Popolo <i>farà da sè</i>.<a class="tag" id="tag264" href="#note264">[264]</a> Il Circolo fiorentino
propone spedire armati da tutta la Toscana contro il Granduca:
Firenze si dispone <i>a mandare 1000 uomini</i>.<a class="tag" id="tag265" href="#note265">[265]</a>
</p>

<p>
A tutto questo si aggiungano uomini <i>sempre al mio fianco armati,
fino dal giorno otto febbraio</i>, nell'anticamera e pei corridoj,
sicchè si rendeva difficile il passare; più <i>spessi nei primi giorni</i>,
che dopo; <i>commissarii</i> dalla città, <i>commissarii</i> dalle Provincie;<a class="tag" id="tag266" href="#note266">[266]</a>
<i>individui</i> ancora, che con brusca cera, così nelle sale, come per
le vie, senza distinzione, di giorno o di notte mi fermavano, e
m'interpellavano. Con gli scarsi Documenti che ho per le mani, mostrai
pocanzi, essere state rammentate le deputazioni dei Circoli
di Livorno, Arezzo, Prato e Pistoia: ho mostrato gli eccitamenti
alle Provincie di accorrere per coartare il Governo, ma prima passassero
nell'aula del Circolo fiorentino, per dare e ricevere conforto,
per concertare istruzioni; ho esposto le lagnanze amare, le
minaccie e le accuse contro il Governo, perchè per lo appuntino,
e subito, non obbedisse; fu detto delle trame contro di me, della
<span class="pagenum" id="Page_310">[310]</span>
dichiarazione di tradurmi in giudizio, dell'aperta rampogna di traditore,
della strage più e più volte minacciata. Quello, che Popolo
e soldati facessero nei primi giorni del febbraio, esaminatelo nei
Giornali del tempo.
</p>

<p>
E tutto questo pare poco alla Accusa! Di triplice acciaio deve
avere ricinto il petto l'Accusa! Cotesto suo non è umano coraggio,
o almeno di cotesti uomini antidiluviani, che potevano dire: «Col
leone lottai mentre era fanciullo, e sebbene scherzassi, egli
fuggì ruggendo dalle mie mani co' denti rotti.»<a class="tag" id="tag267" href="#note267">[267]</a>
</p>

<p>
Io trovo prova di quanto affermo in certo tentativo avventurato
dal signor Marmocchi, per allontanare da sè il nugolo delle
moleste deputazioni, e il nugolo più tristo degli sciagurati, che o
per malizia propria, o aizzati da altri, accorrevano delatori di sospetti
per istrascinare il Governo nelle vie rivoluzionarie, e porre
le mani addosso ai designati cittadini.
</p>

<p>
«Firenze, 28 febbraio 1849. — Il Ministro dello Interno
rende noto, ch'egli non riceve deputazioni di verun Circolo, od
altro corpo morale, se non sono munite di speciale mandato in
iscritto, che indichi chi le spedisce, e l'oggetto della missione.»<a class="tag" id="tag268" href="#note268">[268]</a>
</p>

<p>
Imperciocchè gente nefanda, nefande cose voleva; e, parve che
ordinandole scritte, il pudore dovesse trattenere da porle in discussione,
e ridarle in iscrittura. L'Accusa ha da essermi cortese di
questo, che ordinando nel 28 febbraio cessassero, ciò significa
che avevano incominciato innanzi; e se il Circolo, anzi i Circoli
fino dall'8 febbraio si costituirono <i>in permanenza</i> per invigilare e
dominare il Governo, dica nella sua coscienza chi legge, con quale
verità si possano asserire queste tre cose a un punto, — che non ci
sono prove, — che ve ne sono, ma non bastevoli, — che ci sono
prove che escludono l'allegata violenza. Come queste tre cose
possano stare insieme, non bisogna domandarlo a me; a me tocca
udirle, e commentarle co' mesti giorni di carcere troppo più che
bienne; e' vuolsi chiederne ai Magistrati, che le seppero accozzare
insieme.
</p>

<p>
E come le referite cose precederono il 28 febbraio 1849, così
lo susseguirono, non essendo mai riuscito di allontanare dal Governo
<span class="pagenum" id="Page_311">[311]</span>
le fervide istanze e i più fervidi petenti, per conseguire lo
scopo che stava in cima di ogni loro pensiero.
</p>

<p>
Nel giorno stesso, e nel medesimo <i>Monitore</i>, il Ministro dello
Interno rende noto pubblicamente: «che i Rapporti di Polizia, che
i privati cittadini si degnano trasmettere per il pubblico bene,
sieno inviati invece ai rispettivi Prefetti, ai quali soltanto spetta
questo incarico, perchè, mentre è compreso di gratitudine per
le premure che in tal modo i Cittadini mostrano pel Governo,
non potrebbe convenevolmente corrispondervi.»
</p>

<p>
Nè per questo cessarono le denunzie segrete, e le intimazioni
ad arrestare i cittadini sospetti, che io con mille espedienti attesi
ad eludere. I Rapporti di Polizia lo proveranno, e verrà dichiarato
chi sieno coloro, che mi devono libertà, sicurezza; forse anche la
vita. Di tanti mi basti allegarne uno, non per vana jattanza, molto
meno per rimprovero, ma perchè di questo fatto si hanno a trovare
negli Archivii le prove.
</p>

<p>
Spesse e insistenti Deputazioni del Circolo pretendevano che
l'attuale Presidente del Consiglio dei Ministri signor Baldasseroni
della pensione si privasse, e come cospiratore contro il Governo
si traducesse in carcere. Stretto da tanta pressura, risposi stessero
sicuri, avrei provveduto senz'altro. Rimasto solo col mio Segretario
sig. Chiarini, lo interrogai intorno alla sua opinione, che a me non
conviene riferire, perchè, trovandomi adesso ridotto in misero stato,
parebbe viltà; basti che io la seppi tale da dovere esclamare: «Non
sarà mai detto che io dia mano a perseguitare gente dabbene.» Però,
onde oppormi con buon successo alla Fazione, scrissi lettere particolari
al Prefetto Martini, onde segretamente s'informasse e con
lealtà referisse. Di queste ricerche occorre traccia a pag. 501 dei
Documenti dell'Accusa: «La persona spedita ieri a Usigliano di Palaia
è tornata. Riferisce, che Baldasseroni è con la famiglia in villa Bertolla,
e conduce vita ritirata, senza apparenza da ingerire sospetto
di cospirazione. Domani con la posta dirò qualche cosa di più in
particolare.» Non piacquero le notizie Martini; il Partito mandò
suoi emissarii sul luogo a invigilare, è comecchè non ricavassero
costrutto, pure tornarono ad assalirmi; onde io di nuovo mi rivolsi
al Prefetto di Pisa; e questi sempre più confermando i suoi Rapporti,
io mi adoperai così efficacemente, che giunsi a rimuovere
cotesti arrabbiati dalla disonesta persecuzione. Le lettere responsive
dell'ottimo signor Martini, tutte di suo carattere, furono, se
<span class="pagenum" id="Page_312">[312]</span>
non erro, dal Segretario Chiarini consegnate al Segretario Allegretti,
affinchè le depositasse nello Archivio. — Il signor Barone
Bettino Ricasoli volevasi ad ogni costo arrestato e processato; lui
accusavano di cospirazione, eccitatore di sommosse, ricoglitore
nel suo castello di Broglio di moschetti, e perfino di cannoni.<a class="tag" id="tag269" href="#note269">[269]</a> Questo
signore aveva provato avverso, e però doveva essermi raccomandato
maggiormente: almeno io penso, e sento così!.... Mandai
persona a posta, fidata e discreta, e trovai che moschetti ne aveva,
ma per la Guardia Civica, ed anche cannoni, ma di legno, innocente
minaccia un giorno su i merli del Castello, adesso confinati
in cantina, come vediamo tutto giorno accadere anche ad
oggetti che cannoni di legno non sono, e lo hanno per bazza; e lui
inconsapevole difesi da fastidii, e forse da gravi pericoli. Detenuto
nel Forte San Giorgio per ordine della Commissione Governativa,
di cui il Barone Ricasoli faceva parte, io volli contestargli questo
fatto: pare che poco, anzi punto lo muovesse. Io ho reso
bene per male, altri resero male per bene: certo i Signori della
Commissione mi hanno fatto perdere tutto.... tutto, tranne la fama:
essi poi non hanno perduto nulla!.... Ma io aveva promesso
allegare uno esempio solo, e ne ho citati due.... troppo si produrrebbe
lunga la storia, e tanto mi basti.
</p>

<p>
Rimane adesso ad esaminare, che cosa potessero i Circoli in
quei tempi. I Circoli, nientemeno, si reputavano, ed erano padroni;
il Governo aveva ad essere arnese passivo, ed esecutore docilissimo;
altrimenti, <i>fuori</i>; oppure <i>avrebbero fatto da loro</i>. Avvi una
testimonianza gravissima di quello che potesse allora il Governo,
ed è del Ministro Inglese. Se fossero pubblicati i Dispacci di Benoît
Champy Ministro di Francia, ne avremmo altra solenne conferma.
Lord Hamilton scrive a Lord Palmerston, con lo scrupolo
di fidato mandatario e con l'accortezza del diplomatico, affinchè
il superiore si regoli nella sua politica. — Tanto meglio voglionsi
ritenere esatte coteste informazioni, in quanto che, come ho avvertito,
Sir Carlo Hamilton ne riferiva di vista. Ecco pertanto
in quali termini egli si esprimeva: «Il <i>Governo Provvisorio</i> è obbligato
però di sottomettersi a padrone supremamente dispotico, il
<span class="pagenum" id="Page_313">[313]</span>
quale <i>ad ogni ora</i> gli rammenta le catene con le quali lo <i>tiene
stretto</i>, cioè il <i>potere dei Circoli</i> (<i>clubs</i>). <span class="scp">QUESTE FORMIDABILI ASSEMBLEE
GOVERNANO IL GOVERNO</span>. È impossibile esagerare il <i>terrore</i>
e la <i>desolazione di questa bella città</i>.»<a class="tag" id="tag270" href="#note270">[270]</a>
</p>

<p>
Il Ministro Hamilton, comecchè così vedesse e sentisse, pure
non rifiniva raccomandarmi: «resistete, resistete; salvate il vostro
Paese.» Benoît Champy dava simili conforti; entrambi
promettevano scrivere ai loro Governi lettere amplissime in lode
degli sforzi da me sostenuti; il primo anzi assunse di fare rettificare
in certi Giornali esteri, segnatamente nel <i>Débats</i>, gli erronei
giudizii: entrambi offerivano, in qualsivoglia evento, protezione
dei loro Governi, asilo nelle proprie dimore. In Toscana,
Giudici miei concittadini, presenti, scienti forse più degli Esteri
Ministri, mi rampognano e mi accusano, e non solo mi accusano,
ma mi oltraggiano con insulti fabbricati nel 1800!
</p>

<p>
Un'altra persona domiciliata qui a Firenze, scrivendo nell'8
marzo a certo suo amico di Parigi, tale gli dava ragguaglio
delle nostre condizioni: «I Ministri e il Comitato esecutivo — tutti
sono obbligati a sottomettersi alla tirannide di una mano
di Faziosi, che si fecero padroni di Firenze, quantunque la più
parte non sia neppure nativa del Paese. Firenze è fatta convegno
di <i>tutti</i> i seminatori di zizzanie della Penisola. Ridotti in
<i>Club</i>, che porta nome di Circolo del Popolo, <i>dettano leggi, promulgano
decreti, ai quali il Governo ha da sottomettersi docilmente</i>.»<a class="tag" id="tag271" href="#note271">[271]</a>
Infatti il Giornale del Circolo così con parole ingenue ne
raccontava la importanza e lo istituto:
</p>

<p>
«Essi sono un vero Magistrato (i Circoli) del Popolo, cui egli
corre per tutti i suoi interessi, per tutti i suoi reclami e lagnanze,
<span class="pagenum" id="Page_314">[314]</span>
e vi trova tutte le simpatie per ottenere protezione. — (<i>Popolano</i>,
17 febbraio 1849.)
</p>

<p>
E quando in cotesto modo scrivevano, ero pur giunto a impedire
che i Circoli dominassero interi; e la potenza loro scemava:
si pensi un po' quanto potessero allora che mandavano commissarii
in Provincia, e sopra ogni canto gli Oratori loro con accese
parole aggiungevano legna al fuoco, le armi in pugno brandite tenevano.
</p>

<p>
Ora sotto la impressione di questi fatti si prendano a considerare
i Dispacci dell'8 febbraio. —
</p>

<p>
Il primo delle 2 e ½, strappato a forza, porta seco evidentemente
la prova della violenza immediata, avvegnachè vi si legga
perfino la dichiarazione della <i>decadenza</i> del Principe, che sempre
ho combattuta e impedita.
</p>

<p>
Nel secondo delle 5 e 10 minuti, è gittata la parola che accenna
l'áncora di speranza, con la quale in quei fortunosi frangenti
immaginava salvare il Paese: «<i>Si rammentino tutti, che sarà
proclamata presto la Costituente</i> <span class="smcap">TOSCANA</span>.»
</p>

<p>
Quando non occorressero altre prove, per conoscere che il
Dispaccio dell'8 febbraio 1849, ore 6 p. m., fu imposto dalla violenza
della Fazione trionfante, basterebbe questa sola, ed è che
facendo scrivere il 14 febbraio 1849 (giorno della Spedizione a
Santo Stefano) al Governatore di Portoferraio, lo ammoniva: «Se
il Principe è <i>partito</i>, non è <i>decaduto</i>; lo Stato non è perciò venuto
a mancare; le leggi non sono abolite ec.»<a class="tag" id="tag272" href="#note272">[272]</a> Ma importa inoltre
riflettere alla inanità del medesimo. Generalmente, me non reputano
stupido affatto: però, se la condizione mia non fosse stata in
quel punto pericolosa così da farmi temere ogni obiettare fatale, se io
avessi sperato, che tra i furibondi schiamazzi dei comandatori la
Spedizione di Portoferraio potesse <i>avere luogo consiglio</i>, come non
richiamarli a considerare «che ritenuta certa la partenza del
Principe per Portoferraio, di due cose dovevano ammetterne
una, o che il Principe vi fosse arrivato, o no? Se arrivato, o gli
Elbani nol vogliono accogliere, e allora qual forza possono aggiungere
a loro cento o duecento persone? Se lo hanno accolto,
<span class="pagenum" id="Page_315">[315]</span>
e quale urto mai vi augurate che facciano poche barche, contro
fortezze giudicate insuperabili, e difese da molte centinaia di
cannoni di grosso calibro? Non poche barche, ma intere armate
male si avventurerebbero sotto le batterie del Falcone e della
Stella. Dove poi non fosse arrivato, come si sosterranno le vostre
barche, se venissero ad incontrarsi contro le fregate a vapore
il <i>Porco-Spino</i> e il <i>Cane Mastino</i>, rinforzate dalla fregata a
vela la <i>Teti</i>, e il vascello di primo ordine il <i>Bellerofonte</i>?<a class="tag" id="tag273" href="#note273">[273]</a> Ma nè
queste, nè altre, erano riflessioni da potersi avventurare a quel
tempo, nè alcuna. «A Portoferraio! a Portoferraio!» urlava la
turba infellonita, e bisognò darle aperto il Dispaccio, che vollero
portare alcuni di quella allo Ufficio del telegrafo. Come ci hanno
testimoni i quali attestano, che nella mattina dell'8 febbraio il
Niccolini diceva: «Noi siamo d'accordo, tranne col Guerrazzi...
ma...», così non ne mancano altri co' quali egli confidandosi, nei primi
giorni di cotesto mese infaustissimo, palesava: «andrebbe bene
ogni cosa; solo resistere Francesco Domenico alle loro mire, ma
gli avrebbero messo il cervello a partito.»
</p>

<p>
La storia moderna mi somministrerebbe esempii in copia per
mostrare come in simili casi si comportassero uomini incanutiti
fra guerreschi pericoli. Vi rammentate il 17 marzo del 1848 a
Milano? Quando i deputati del Popolo lombardo si presentarono
al conte O'Donell capo del Governo, per esigere da lui la sanzione
di atti ostili all'Austria, negava forse? No; diceva: «<i>Farò quello
che voi volete, quello che voi volete. Sì, avete ragione, giù polizia,
giù tutto</i>!»<a class="tag" id="tag274" href="#note274">[274]</a>
</p>

<p>
E fu appuntato perchè non avesse resistito? Lo accusarono
forse, perchè avesse acconsentito a buttare giù <i>tutto</i>? Ed io <i>tutto</i>
non dissi che gittassero, e mi adoperai che ciò non facessero. Non
<span class="pagenum" id="Page_316">[316]</span>
incontrò tanto crudeli e poco assennati sindacatori, imperciocchè
la sua resistenza, come di certo esizio per lui, così non avrebbe
apportato profitto alcuno alla fortuna austriaca in quei giorni. Il
sagrifizio della persona allora è lodevole, che, come nello esempio
del Cavaliere d'Assas, gridando all'erta, ad onta della morte minacciata,
si dà la sveglia al campo e si preserva dalla sorpresa:
altrimenti è giudicato follia.
</p>

<p>
La discretezza, di cui per certo non mi dà norma l'Accusa,
mi trattiene dallo esaminare la condizione di tutti coloro che si
dichiararono coartati, e dal confrontare se le scuse che addussero
e furono tenute buone, a paragone delle mie, dovessero più o
meno gravi considerarsi: forse lo dovrò fare più tardi; — mi basti
per ora uno esempio domestico.
</p>

<p>
Ferdinando Zannetti procedè sempre zelante delle libertà costituzionali:
nel 12 aprile, io penso che più efficacemente degli altri
alla restaurazione del Principato Costituzionale desse opera; e fu
dei primi, che il Decreto a questo scopo tendente firmò: era
Generale della Guardia Civica, e quindi stava in lui il comando
della forza capace a schermirsi; egli conosceva i pericoli della
Unione con Roma; egli sentiva quanto poco il Popolo, pure allora
chiamato a libertà, fosse disposto a reggimento repubblicano; assennato
com'è, prevedeva eziandio che il suo pronunziarsi per
la Repubblica avrebbe potuto strascinare irreparabilmente il Governo;
egli era stato testimone del mio rammarico espresso agli
Ufficiali della Guardia Civica per la partenza del Principe, e dell'aspra
lotta da me sostenuta perchè la Repubblica a furia dai
violenti non si pronunziasse; e nondimeno, <i>invitato dal Popolo</i>, ebbe
<span class="pagenum" id="Page_317">[317]</span>
a gridare: <i>Viva la Repubblica! Viva la Unione con Roma</i>!<a class="tag" id="tag275" href="#note275">[275]</a> Quando
il Popolo è preso da una passione, e i più fervidi di quello ti fanno
<span class="pagenum" id="Page_318">[318]</span>
cerchio dintorno, e schiamazzano, e gridano, chi mai resiste? Chi
può resistere? Me poi il Popolo non calcava festoso, ma torbido;
non invitava, ma minacciava; non arrendevole trovava, ma in
quanto mi era dato con industria opponente. Gli arrabbiati della
Fazione trionfante, padroni nei primi giorni di tutto, non si muovono
dalle mie stanze, notte e giorno spiano gli atti, le parole e i
pensieri.
</p>

<p>
E tutto questo sembra poco all'Accusa; anzi, ella, <i>proprio in
coscienza, crede che, invece di provare, escluda la prova della coartazione</i>!
</p>

<p>
Io mi ricordo avere letto nei Giornali dei tempi certo discorso,
o lettera di Giuseppe Mazzini ai suoi amici di Roma, nella
quale gli ammoniva non volersi partire di Toscana, prima di avere
conseguíto il suo intento. Ora (e spero che l'Accusa non mi vorrà
smentire almeno in questo), io affermo che il concetto mazziniano
fosse repubblicano.<a class="tag" id="tag276" href="#note276">[276]</a> — L'Accusa avverte, che la presenza del
<span class="pagenum" id="Page_319">[319]</span>
Principe in Toscana era pruno negli occhi ai Rivoluzionarii.<a class="tag" id="tag277" href="#note277">[277]</a> Qui
<span class="pagenum" id="Page_320">[320]</span>
dentro, Romani, che la Unione con Roma e la Repubblica agognavano;
qui Lombardi, che nella Repubblica vedevano l'unica via
per ritornare alla patria, ai domestici focolari, e alle gioie di famiglia;
qui il lombardo signor Maestri, Inviato straordinario romano,
forte del soccorso del Circolo, il quale, come il signor Rusconi
si esprime, <i>lottava quotidianamente</i> per portare via di assalto la
Unione con Roma. All'Accusa sembra che tutti questi elementi
qui condensati <i>escludano perfino la possibilità</i>, che io mi trovassi nei
primi giorni costretto a consentire quelle cose a cui non trovavo
riparo, nè con la forza, nè con la opinione, nè con lo ingegno.
</p>

<p>
Che Dio benedica l'Accusa! Se si confronteranno i varii Dispacci
scritti nel giorno 8 febbraio, dalla forma stessa del linguaggio,
chiunque imparziale consideri, argomenterà la maggiore o
minore coazione, che in quel momento pativo. Infatti nei Dispacci
telegrafici scritti a dettatura sotto la immediata pressione, tu leggi
d'<i>ingratitudine</i> e di <i>nera perfidia</i>: nel Dispaccio scritto al Governatore
di Portoferraio si dice, che il Governo <i>non può</i> permettere al
Granduca di rimanere in una parte della Toscana; che la sua presenza
<i>potrebbe</i> causare perturbazione, e <i>forse guerra civile</i>; la <i>cacciata</i>
diventa <i>invito</i> di assentarsi.
</p>

<p>
Qui per avventura si obietterà: — e non potevate mandare contr'ordine
segreto al Governatore di Livorno? — In qual modo spedirlo
perchè giungesse a tempo? Per telegrafo forse? Allo Ufficio
di Livorno era preposto tale, che prima di recapitare i Dispacci
al Governo ne faceva copia alla Fazione. Tentai rimuoverlo, ma
il Popolo tumultuante volle stesse fermo in Livorno; di vero egli
serviva meglio lui, che il Governo. — Potevate mandare le lettere
per la posta. — E chi se ne fidava? — Per messo particolare. — Non
era agevole sottrarmi, nei primi giorni, alla incessante sorveglianza;
e avrei trovato chi avesse voluto incaricarsene? E trovatolo,
in quale estremo pericolo non avventurava lui con me
stesso? Adesso non doveva trattenermi il medesimo dubbio, che
in buon punto mi persuase a resistere alle sollecitazioni del Colonnello
Reghini a Livorno? Più tardi, e quando credei poterlo
fare senza danno, mandai persona a Livorno a chiarire i miei amici
delle mie intenzioni, ma allora era impossibile. Pure via, tutto
questo doveva arrischiarsi in negozio sì grave; arrisichiamo....
perchè? Per far pervenire il Dispaccio in mano di gente che lo
avrebbero letto in piazza, alla presenza del Popolo!
</p>

<p>
<span class="pagenum" id="Page_321">[321]</span>
Intanto, è vero che una frotta di furiosi intronava le orecchie
gridando: «Bisogna cacciare il Granduca; Portoferraio sta per diventare
la Terceyra di Toscana; di là muoveranno trame, cospirazioni
e guerra civile: egli è evidente: qui non vi ha mestiero
indugio; bisogna provvedere, e subito; scrivasi al Governatore di
Livorno, a quello di Portoferraio; da tutta Toscana si muovano
gente. Il Popolo comanda questo e questo altro, e vuole essere obbedito,
e subito: ora non hanno luogo discorsi, e guai a chi esita.»
Lo sguardo torvo, lo scrollare minatorio del capo, le pugna percosse
sopra la tavola non si rammentano; tacere allora, e obbedire, fu
la mia parte, senza potere nemmeno fare osservare la inanità
degli ordini. Nè meno insensata parevami la lettera, ch'ebbi a
mostrare scritta, al Governatore di Portoferraio, con minaccia di
destituzione; avvegnadio se il Principe fosse sbarcato, protetto da
quattro legni da guerra, non il Granduca era in potestà del Governatore,
ma il Governatore del Granduca; e supposto che il Governatore
si mantenesse parziale al Principe, la minaccia di destituzione
avrebbe destato la sua ilarità.<a class="tag" id="tag278" href="#note278">[278]</a>
</p>

<h3>
§ 2. <i>Dimostrazione.</i>
</h3>

<p>
Aveva pensato in prima di porre a piè di pagina a guisa di
note, e per ordine di data, i fatti narrati quotidianamente dai Giornali,
onde confutare lo strano concetto dell'Accusa, che la violenza
dei Faziosi mi lasciasse libero di operare tutti gli atti <i>nei
quali e pei quali</i> venne a consumarsi la perduellione: ma considerando
<span class="pagenum" id="Page_322">[322]</span>
come questo partito genererebbe confusione e stanchezza,
mi è parso bene raccoglierli tutti in un punto, affinchè servano
come di Appendice al paragrafo della Spedizione all'Elba, e d'Introduzione
a quella di Porto Santo Stefano. Però vuolsi avvertire
una cosa, che molti fatti non occorrono rammentati dai Giornali,
avvegnadio le violenze, i soprusi e le soperchierie non si raccontino;
e rifletterne un'altra, che nei primi giorni i Faziosi, troppo
più occupati a operare che a scrivere, nè tempo avevano nè modo
di registrare per lo appuntino i gesti loro: sicchè operavano più,
scrivevano meno. A questo, in parte, devono avere supplito i testimoni
uditi dall'Accusa, e meglio suppliranno questi stessi più
diligentemente ricercati, e i nuovi che saprà addurre la Difesa.
</p>

<p>
Nel giorno <i>8 febbraio</i> abbiamo dai testimoni, ricercati dalla
stessa Accusa, che il Niccolini, eccitando la gente a unirsi a lui
per mandare a fine i suoi disegni, affermava: «ostare io solo....
ma!...» Ancora: che poco prima, o poco dopo di quel giorno
stesso, ad altro testimone Niccolini medesimo confidava: «trovare
resistenza in me.... ma che mi avrebbero messo giudizio.»
</p>

<p>
Ora dai Documenti dell'Accusa resulta che il Circolo di Firenze
stette in permanenza fino dal <i>5 febbraio</i> 1849. (pag. 193.) E
questa permanenza venne di nuovo decretata, e con più rigore
mantenuta nel giorno 8, nè il <i>20 febbraio</i> era per anche sospesa.
«Il Circolo... sempre in permanenza <i>fino dal dì</i> 8 corrente.» — (<i>Popolano</i>
del 20 febbraio 1849.) — Che cosa potessero i Circoli non importa
ripetere.
</p>

<p>
Della sospettosa Polizia del Circolo l'Accusa stessa raccolse
prova, e la citerò più tardi; intanto osservate come fino dal declinare
del gennaio egli procedesse a investigare sottilmente le
cose, e le persone: «Il Circolo del Popolo nella sua seduta ordinaria
del 28 gennaio deliberò di stabilire una inchiesta su i fatti
avvenuti la notte del 27, e nominò una commissione composta
di cinque membri del Circolo, a cui dirittamente furono porti i
più estesi e precisi ragguagli intorno agli avvenimenti in discorso.» — (<i>Frusta
Repubblicana</i>, 1 febbraio 1849.)
</p>

<p>
Quello che il Partito trionfante faceva e ordinava al Governo
che facesse, si ricava dalla <i>Costituente Italiana</i> del 9 febbraio, organo,
come sappiamo, della Emigrazione armata, fra gli accesi
accesissima a precipitare lo Stato a Repubblica, per le ragioni chiarite
in più parti di questa Apologia. «Non lasciate ricadere il
<span class="pagenum" id="Page_323">[323]</span>
Paese in un fatale letargo, non lasciate ch'ei si addormenti.
Agitatelo, tenetene sempre desta e viva la vita! In ogni momento
colla parola, colla presenza, cogli atti mantenetevi innanzi
alla sua attenzione, ponetevi con esso in continua, incessante
comunicazione di spiriti e di idee! Che da tutto e dovunque
il Popolo conosca ch'ei non versa nelle condizioni ordinarie,
bensì tra vicende agitate e pericolose, e anzichè cullarlo con facili
lusinghe, gridategli sempre: all'erta! all'erta! Rammentatevi
l'artefice che ha bisogno di aver sempre rovente il ferro
per foggiarlo secondo la propria intenzione. Solo in questa intimità
tra il Popolo e voi, solo dentro a <i>quest'aura di rivoluzione</i>
e di entusiasmo sono possibili le forti cose, a operare le quali
oggi voi foste chiamati.» Padroni di tutto, è da credersi che
non si rimanessero ai soli consigli commessi alle pagine infiammate
del loro Giornale, ma sì alle parole aggiungessero lo esempio.
</p>

<p>
Se nel primo giorno il Circolo fiorentino facesse forza, e poi,
uditelo un po' dal Giornale che ne registrava gli atti e i concetti:
«Armi al Circolo del Popolo, legione sacra che stette sempre al
primo posto ogni qualvolta occorse combattere i nemici del
Paese, ogni qualvolta occorse <i>spingere la bilancia delle nostre sorti
che pendeva incerta</i>....»<a class="tag" id="tag279" href="#note279">[279]</a> I vecchi consigli di <i>violentare</i> il Governo
praticavansi. —
</p>

<p>
Voi desumete prova che nei primi giorni non mi era dato oppormi
apertamente in nulla, dal rimprovero che mi muovono, il 15
febbraio, «di non volere dichiarare la Repubblica, perchè la Repubblica
bandisce decaduto Leopoldo, e di ostare alla Unione
con Roma per amore della autonomia toscana, della quale <i>dieci
giorni indietro vi mostravate poco curante</i>.» Il giorno 8 mostrarsi
poco curante era tutto quel più, ed anche non senza molto pericolo,
che potesse farsi.<a class="tag" id="tag280" href="#note280">[280]</a>
</p>

<p>
«Voi non volete dichiarare Repubblica, perchè la Repubblica
dichiara decaduto Leopoldo, e la decadenza di Leopoldo porterebbe
intervento, invasione, abbassamento di stemmi inglesi e
francesi, e tutte le diavolerie immaginabili.
</p>

<p>
Voi non volete per ora l'Unione con Roma, perchè l'Unione
<span class="pagenum" id="Page_324">[324]</span>
con Roma ci toglie l'autonomia toscana, di cui oggi vi mostrate
tanto passionati, <i>quando dieci giorni fa ve ne mostravate non
curanti</i>; e la distruzione di autonomia importando infrazione dei
trattati di Vienna, importerebbe anch'essa intervento austriaco,
invasione straniera e tutta la solita litania. Ma dunque che
cosa volete?» — (<i>Frusta repubblicana</i>, 15 febbraio 1849)
</p>

<p>
Gli Emigrati Lombardi amaramente mi rampognavano nel <i>14
febbraio</i>, che da <i>sei</i> giorni io non adémpia le grandi misure nè adoperi
lo impeto di azione che mi avevano <i>inculcato dalla prima ora
della mia chiamata al governo</i>. Consigli di gente armata, accesa di
passione politica, smaniosa di ricuperare la Patria, convinta profondamente
che per altra via non vi si ritorni, che sieno, dacchè
l'Accusa non vuol capire, capite voi tutti che leggete queste pagine,
e vedete con quanta giustizia di me si faccia lo <i>strazio disonesto</i>.
</p>

<p>
«<i>Sei giorni sono trascorsi</i>, e noi cercavamo indarno negli Atti
del Governo quella coscienza delle grandi misure, quello impeto
di azione, che <i>dalla prima ora della sua esistenza gli avevamo inculcato</i>.» — (<i>Costituente
Italiana</i> del 16 febbraio 1849.)
</p>

<p>
E se l'Accusa volesse sapere quali ammonimenti mi dessero
i Settarii, e come facessero a fidanza, e se mi lasciassero libero,
altro non ha che fare, che leggere queste poche righe: «Fino dall'8
febbraio abbiamo detto agli uomini che le speranze del Popolo
avevano inalzato al Governo: noi vi richiederemo conto
strettissimo <i>giorno per giorno, ora per ora, della opera vostra, e un
minuto sprecato, è una colpa; e noi conteremo i vostri minuti</i>.»<a class="tag" id="tag281" href="#note281">[281]</a> Vero
è bene che chi scriveva dichiarava essersene astenuto, e in quanto
a sè forse non profferiva bugia; però lo aveva fatto fare dalle Deputazioni
incessanti dei Circoli, e dagli Assembramenti popolari.
</p>

<p>
E se all'Accusa prendesse così per genio vaghezza di conoscere
quale potere i Giornali e i Circoli si fossero arrogato sul Governo,
può, a tempo avanzato, vederlo in queste parole: «Noi
però abbiamo conservato sopra <i>tutti i vostri atti</i> un diritto e un
dovere; il <i>dovere</i> di vegliare su di <i>voi</i>; il <i>diritto</i> di <i>provvedere a
noi</i>, se voi stessi nol fate.»<a class="tag" id="tag282" href="#note282">[282]</a>
</p>

<p>
Oda un po' l'Accusa che cosa il Circolo del Popolo, onnipotente,
<span class="pagenum" id="Page_325">[325]</span>
allora, intendesse istituita fino dal 10 febbraio; e neghi che
se io non ero, ella avrebbe veduto il Tribunale rivoluzionario, e feroce,
e insensato, e spietato, come.... come vediamo essere tutti i
Tribunali nei giorni dell'ira di Dio.
</p>

<p>
«Un Comitato straordinario di Salute Pubblica sia immediatamente
instituito. Sieno uomini provati a libertà, ad energia di
cuore e di mente; abbiano pieni i poteri; sia rapido, estremo il
giudizio: vigilino a vicenda il giorno e la notte; dispongano sempre
di forze determinate e sicure. Sia lor cura scuoprire le fila
intricate e lunghissime della reazione; e scoperte, con lo esempio
della pena prevengano colpe e pene ulteriori. <i>Tutto ciò noi
domandiamo al Governo Provvisorio di Toscana, — lo domandiamo
col linguaggio della necessità, con la coscienza ferma del diritto, con
la volontà irremovibile del Popolo libero</i>.» — (<i>Popolano</i> dell'11 febbraio
1849.)
</p>

<p>
E che la Unione con Roma, e per conseguenza, la Monarchia
abolita, il Principe decaduto, la Repubblica proclamata, fossero non
pure desiderii o voti, ma <i>ordini imposti dalla Fazione trionfante,
fino dal giorno otto febbraio</i>, voi lo vedete a prova. «La Unione
con Roma era per noi condizione della esistenza del Governo
Provvisorio fino dal giorno <i>otto</i> febbraio; fino dal giorno in cui
il Popolo restituito nel pieno possesso dei suoi diritti <i>rovesciava
per sempre un ordine di cose impossibile ormai</i>.» — (<i>Alba</i>,
25 febbraio 1849.)
</p>

<p>
«Ieri abbiam detto al Governo Provvisorio di Toscana diritti
e doveri. — Con franchezza gli abbiamo accennati: diremo con
franchezza se verranno compiti. — Una verità oggi ripetiamo,
una suprema verità: — il tempo preme, fate tesoro del tempo.
</p>

<p>
«Abbiam detto ieri <i>uniti con Roma</i>, — oggi diciamo <i>immediatamente
uniti</i>. I bisogni vincano le forme. — Cittadini! quando
vi abbiamo affidati poteri assoluti, abbiamo ad essi posto il suggello
di una <i>condizione: l'Unione con Roma</i>: avete accettati gli
uni, avete dunque accettata l'altra; compitela.
</p>

<p>
«Gli avvenimenti mutarono. La Repubblica Romana è proclamata.
A voi incombe inviare tosto un plenipotenziario che
rechi il saluto e l'omaggio di Toscana alla gloriosa sorella. A
quest'ora l'avrete fatto: se no, perchè il ritardo?
</p>

<p>
«L'Unione con Roma fu decretata, acclamata dal Popolo:
restano a stabilirla nodi di legalità: stringeteli.
</p>

<p>
<span class="pagenum" id="Page_326">[326]</span>
«Trentasette Deputati erano già destinati alla Costituente
nazionale. Questi si raccolgano prima in Costituente Toscana, — compiano
la volontà del Popolo, sanzionino il patto di <i>Unione</i>,
costituiscano lo Stato della <i>Italia Centrale</i>. Poi vadano a Roma
rappresentanti nostri alla Costituente Italiana, e dal Campidoglio
dettino a noi i decreti, comunichino a noi le speranze e i
bisogni.
</p>

<p>
«Ciò vi domanda il Popolo, — ciò <i>vuole il Popolo</i>. Poichè se
dai bisogni, dalle speranze e dai fatti fu il tempo prevenuto,
l'opera deve eguagliarlo non solo, ma superarlo eziandio. Meglio
con l'opera d'oggi affrettare il domani, anzichè affaticarci
a ricostruire sui frantumi di ieri.»<a class="tag" id="tag283" href="#note283">[283]</a>
</p>

<p>
E badate, che nè soli, nè più temibili erano i Lombardi, condotti
in parte dallo stesso Ministero Capponi, ma Napoletani, Romani,
e Romagnuoli crescevano l'ansietà, e la paura. Fino dall'<i>8
febbraio</i> la Fazione organizzò una Legione <i>Romana</i>; nel <i>12</i> del
medesimo mese ne apparecchiò un'altra; il Popolo anch'esso si
armò: «Questa sera una <i>nuova</i> Legione di Romani sta organizzandosi
per offerire i suoi servigi al Governo. Anche il Circolo
del Popolo sta <i>ordinandosi in legione armata, per mettersi a disposizione
delle autorità</i>.» E mettersi a disposizione del Governo
significava: attendesse a fare a modo del Partito Repubblicano;
se no, guai!
</p>

<p>
Che cosa si proponesse fino dall'<i>8 febbraio 1849</i>, e che cosa
<i>gridasse</i> tutto il Circolo del Popolo in permanenza, lo si legge nel
Nº 16 febbraio del <i>Popolano</i>: «Nell'adunanza di ieri sera il Circolo
del Popolo fu invitato da un socio a <i>ripetere con solenne
dichiarazione quello che fino dal dì 8 febbraio era stato nel cuore e
nel grido di tutti</i>: la decadenza del Despota, e l'abolizione della
Monarchia.»
</p>

<p>
«Qual bisogno ha oggi la Toscana di rimettere ad una Assemblea
la decisione di un voto, il quale <i>fu già deciso dal Popolo?</i>...
Il Popolo ha già deciso di essere unito con Roma, e Roma ha
proclamato la Repubblica <i>il giorno stesso di tale decisione</i>.» — (<i>Popolano</i>
del 15 febbraio 1849.)
</p>

<p>
E fino da Roma venivano le congratulazioni al Giornalismo
toscano per avere <i>insistito</i> presso il Governo Provvisorio affinchè
<span class="pagenum" id="Page_327">[327]</span>
indissolubilmente si unisse con Roma. Altrove notammo, e qui
giovi ripetere, Giornalismo di partito trionfante, che sia; e che
cosa importassero le parole e le insistenze della Emigrazione Lombarda
organizzata a corpo militare, e del Circolo armato.
</p>

<p>
Di buon grado riproduciamo le seguenti osservazioni del Giornale
romano l'<i>Epoca</i> intorno alla pronta Unione della Toscana agli
Stati Romani:
</p>

<p>
«Noi facciamo plauso al Giornalismo liberale di Toscana, il
<i>quale fin dal giorno di partenza del Granduca Leopoldo insistè presso
il Governo Provvisorio, perchè si unisse subitamente e indissolubilmente
col Governo della Costituente Romana. E questo fatto, se così
vogliam chiamarlo, questo diritto, se meglio intendiamo di esprimerlo,
era implicito nel mandato consegnato dal Popolo ai tre rappresentanti
del Governo Provvisorio medesimo</i>....
</p>

<p>
«La Toscana in qual senso potrebbe ella adunare la sua Costituente?
O a meglio dire, cosa potrebbe decidere questa Costituente
che nel fatto non sia già deciso? O ella sceglie il Governo
di Roma per effettuare la sua Unione; ed allora una parola, un
atto fraterno non basta nei momenti attuali di tanta vitalità? O
ella recede dalla Repubblica.... e in qual modo tanto trionfo
avrebbe ottenuto colà il principio democratico?
</p>

<p>
«No, non è possibile giammai. La Toscana è democratica, è
repubblicana, e non da adesso. Lo è per tradizioni, lo è per sentimento. — Coraggio,
uomini del potere! Tempo è di unione e
di concordia <i>una</i>. Affrettando la fusione dei popoli delle due famiglie,
voi affretterete la <i>Costituente italiana e la Guerra</i>.» — (La
<i>Costituente Italiana</i>, 19 febbraio 1849.)
</p>

<p>
In quel medesimo giorno istituiscono Circoli parrocchiali per
agire di concerto col Circolo generale: «E per accendere lo spirito
pubblico, fu notato non essere via migliore che istituire subito,
in ogni Parrocchia, Circoli parrocchiali da agire tutti di
concerto col Circolo generale del Popolo fiorentino.»<a class="tag" id="tag284" href="#note284">[284]</a> Sicchè
nel giorno 10 poterono armarsi i Faziosi in centurie per <i>istimolarmi</i>,
dicevano essi; ma in fatti per dominare tiranni. «La mattina di
sabato (10) fu vero scopo d'eseguire immediatamente la ordinata
classazione in centurie e decurie, e <i>di stimolare il Governo a volere
lo armamento dei patriotti italiani</i>. Fin d'allora fu aperto nel
<span class="pagenum" id="Page_328">[328]</span>
suo seno un corpo di guardia fisso, ove furono tenute esposte note
di soscrizione per tutti i patriotti che, nei pericoli della patria,
volessero impugnare le armi. Il sabato sera il Circolo era diviso
in due parti: <i>una parte discuteva, l'altra era sotto le armi</i>.... Il
Circolo e il corpo di guardia <i>non si sono più chiusi. L'azione del
Circolo ha dato un moto alla popolazione</i>, che oggi è accorsa in
folla a sottoporsi alle armi per sicurezza dell'ordine pubblico....
Tutti i Fiorentini in armonia hanno oggi mostrato che il Popolo
poteva sfidare qualunque pericolo.»<a class="tag" id="tag285" href="#note285">[285]</a>
</p>

<p>
La continua guardia, la indefessa pressura si prova dai Documenti
stessi dell'Accusa: «Fino dal <i>5 febbraio</i> il Circolo fiorentino
si è costituito in permanenza, ed ha creato una Commissione
perchè <i>stia in continua corrispondenza col Ministero</i>.»<a class="tag" id="tag286" href="#note286">[286]</a> — Gl'inquisitori
non si staccavano mai dal fianco, ordinavano, investigavano,
riferivano, sospettosi sempre, pronti all'accusa.
</p>

<p>
Dal Circolo armato la città, in cotesti giorni, si perlustrava.
«La perlustrazione della città non era neppure trascurata.»<a class="tag" id="tag287" href="#note287">[287]</a> e
coteste armi sbigottimento e terrore nei cittadini incutevano, cosicchè
al Governo, smarriti, si raccomandavano esigendo misure che
avrebbero precipitato alla rovina, condizioni già piene di difficoltà,
dalle quali, se prudenza e senno non giovavano a salvare, niente
altro poteva. Pretesto a parecchi, motivo vero in molti di quel tremendo
ribollire, era trovare modo efficace di combattere la guerra
italiana; perciò tanto più arduo contrastarli, quanto meglio ne appariva
lo scopo all'universale accettissimo; e nella seduta dell'11
febbraio, nel Circolo Popolare si dichiarava che: «.... la divisione
dell'Italia avendo fatto finora il nostro infortunio, anche nell'ultima
guerra di Lombardia contro gli Austriaci, la sola unione
di tutte le forze italiane in un solo Governo, può scacciare il
nemico straniero di seno alla patria. — I Principi non sono stati
da tanto. L'Italia unita sola il potrà. — Nè a ciò poter recare
impedimento, notavano alcuni degnissimi sacerdoti, le minaccianti
scomuniche di Pio IX.»<a class="tag" id="tag288" href="#note288">[288]</a>
</p>

<p>
Nè il Circolo fiorentino si contentava, <i>fino dai primi giorni del
<span class="pagenum" id="Page_329">[329]</span>
febbraio</i>, raccogliere le proprie forze, ma eziandio riuniva quelle
degli altri Circoli per <i>difendere l'ordine repubblicano</i>; il che agevolmente
s'intende per imporre la Repubblica. «Il Circolo armato
non potea fare a meno di ricercare agli altri Circoli, nel presente
stato di cose, il numero di quelli Italiani, che, socii o non
socii, fossero pronti a porgere il loro braccio alla <i>difesa dell'ordine
repubblicano</i>. Il perchè fu ordinato di tosto scrivere in proposito.»<a class="tag" id="tag289" href="#note289">[289]</a>
</p>

<p>
E grande fu e penoso lo schermirsi dalle pretensioni di tôrre
via i beni e i tesori sacri alle chiese, sopprimere gli ordini cavallereschi,
e incamerarne la sostanza. Di ciò tu trovi traccia nei
Giornali, fievolissimo eco di quanto a voce burbanzosamente ordinavano:
«<i>Secolarizzati tutti i beni ecclesiastici</i>. Il monacume è tempo
ormai che cessi da impinguarsi a spese della nazione.... Le
chiese siano private di tutto il superfluo. Li antichi credenti
onoravano Dio con altari di pietra e calici di legno, ec.
</p>

<p>
«<i>Soppressi tutti li ordini cavallereschi</i>, ed incamerarne i tesori.»<a class="tag" id="tag290" href="#note290">[290]</a>
</p>

<p>
E vedete com'era libero io, quando, <i>tutto giorno</i>, i rappresentanti
della Emigrazione Lombarda venivano a <i>rammentarmi</i> i loro
proponimenti, e, le armi brandendo, mostravano come intendessero
sostenerli: «Noi ci troviamo in momenti di supremo pericolo;
non bisogna nè esitare nè oscillare sulla via che abbiamo
eletta a percorrere, poichè <i>la nostra salute è sola nell'azione rapida
e vigorosa. — Lo verremo tutto giorno rammentando agli uomini
a cui è fidato reggere i destini della Patria</i>.
</p>

<p>
«La reazione tenta qua e là sollevare la testa; non rifugge
da nissuna arte feroce e sovversiva, <i>da nessuna passione, per quantunque
bassa e antisociale, per giungere al suo scopo</i>. Ella ha deciso
riconquistare il potere fuggitole di mano <i>attraverso al caos della
anarchia, attraverso alla guerra civile</i>: ella non rifuggirà dal comparirvi
innanzi come vanguardia ed alleata alla invasione straniera.
</p>

<p>
«La reazione stimola i ciechi istinti delle popolazioni più
ignare della campagna, mette in atto la molla segreta della superstizione,
si rafforza della influenza dei vasti possessi, della
colleganza con un clero che abusa il facile dominio delle coscienze.
<span class="pagenum" id="Page_330">[330]</span>
<i>Ella ha sospinto il Granduca a Siena, lo ha consigliato alla fuga</i>.
Il Principe, docile alle sue insinuazioni, ha assunto di rappresentare
la sua parte nel dramma sanguinoso della ricostruzione
del dispotismo; ora tocca ai vecchi suoi sostenitori a sottentrare
alla riscossa ed adempire alla propria.
</p>

<p>
«<i>Ma noi siamo preparati a riceverli e a rintuzzare</i> convenientemente
questa perfidia nuova, che lavora e cospira nel secreto,
che getta i germi della divisione nel momento in cui l'Austriaco
minaccia alle porte, che vuol renderci all'Austria, anzichè arrendersi
a questa forza rinnovatrice e <i>irresistibile</i>, che avvia
l'Italia verso un nuovo destino.
</p>

<p>
«Stoltezza troppa ci hanno supposta i nostri nemici, e semplicità
inaudita, se credettero persuaderci causa vera della fuga
di Leopoldo essere state le paure della sua timorata coscienza.»<a class="tag" id="tag291" href="#note291">[291]</a>
</p>

<p>
E già fino dal giorno <i>dieci febbraio</i> 1849, se non adempio gli
ordini imposti della fusione, mi si minaccia la vita: «In qualunque
Governo è sacramento, ma in un Governo che fu decretato
dal Popolo, <i>e che solo per suo volere sussiste e comanda, è condizione
di vita, è necessità ineluttabile</i>. Nè si dee, nè si può dire — Domani — a
chi oggi non ha da vivere. — Domani, o <i>non
sarebbe più vivo lui, o nol sareste voi</i>.»<a class="tag" id="tag292" href="#note292">[292]</a>
</p>

<p>
I soldati che rifiutavano prendere il giuramento, comecchè da
me lasciati liberissimi di prestarlo o no, e di tornare, volendo, alle
proprie case, sono vilipesi e percossi; avviso ai renitenti: «I pochi
soldati che stamani si rifiutavano di prestare giuramento, uscendo
di Fortezza, <i>venivano accolti a fischi e sassate dal Popolo</i>: essi tornano
tutti contriti a domandare di prestarlo; ma non lo si concedeva
loro, e, posti in luogo appartato, si dava loro agio di
riflettere affinchè il voto fosse spontaneo e non estorto dalla
paura.»<a class="tag" id="tag293" href="#note293">[293]</a>
</p>

<p>
«Ieri, 12 stante, le truppe prestarono giuramento al Governo
Provvisorio toscano, salvo poche eccezioni. Coloro che recalcitrarono
<i>furono respinti in fortezza a furia di Popolo, ed i loro commilitoni
ricusarono riceverli</i>.»<a class="tag" id="tag294" href="#note294">[294]</a>
</p>

<p>
<span class="pagenum" id="Page_331">[331]</span>
Avanti: perchè ogni uomo, anche a me più fieramente avverso,
si persuada come potessi operare spontaneo io in mezzo al turbine rivoluzionario.
E se si obiettasse che i Livornesi erano chiamati a Firenze
dal Governo, risponderei ch'è vero, ma che, innanzi di partire da
Livorno ammoniti come a Firenze si chiamassero contro i nemici
interni, non già per dimostrazione politica,<a class="tag" id="tag295" href="#note295">[295]</a> essi avrebbero osservato
il precetto, dove non fossero stati provocati dal Popolo e dal
Circolo accorrenti.
</p>

<p>
«Ogni discussione del Circolo fu interrotta quando fu fatto
il lietissimo annunzio del pronto arrivo dei Livornesi per la
strada ferrata, con cinque cannoni, sessanta artiglieri e seicento
uomini. Fra i clamorosi applausi fu scelta una deputazione per
andare ad attenderli. Erano le 9 ¼ di sera (11); ma ad un tratto
altre voci annunziarono un <i>moto di Popolo che andava ad incontrarli</i>;
ed allora il Circolo tutto, tranne gli obbligati al seggio e
gli armati, con moto spontaneo, si volse incontro ai Livornesi
che furono salutati, in Borgo Ognissanti, col sublime grido di
unione, di <i>Viva la Repubblica italiana</i>, a cui i fieri Livornesi non
<span class="pagenum" id="Page_332">[332]</span>
furono tardi a rispondere col medesimo grido. <i>È indicibile la
gioia di questo minuto popolo fiorentino al nome di Repubblica!</i>
Ciò mostra come in esso non si sieno mai spente le abitudini
repubblicane, come dalle due infami dinastie dei Medici e degli
Austriaci non se ne sono potute distruggere, in tre secoli, le
memorie. E ciò porge la più salda speranza che in tutte le città
italiane, vissute a Repubblica, i medesimi spiriti repubblicani
abbiano, con egual forza e vigore, a risorgere. È però vero che
se alcuno gridava semplicemente: <i>Viva la Repubblica</i>, non mancava
chi subito avvertisse di aggiungere un altro grido: <i>Italiana</i>.
Ciò mostra che se noi Italiani vogliamo la libertà municipale
delle passate Repubbliche, fatti accorti che l'Italia non può
vivere di fronte ai grandi Stati europei se non è unita in un
solo Stato con Roma per sua metropoli, la Repubblica Italiana
deve regolare le libertà municipali. Allora ogni città sarà libera,
e l'Italia sarà un solo Stato con leggi a tutti gli Italiani comuni.
</p>

<p>
«Nel suo passaggio in Piazza del Popolo, di faccia alla linea,
fu notato il grido: <i>Abbasso li Uffiziali codini</i>, alludendo chiaramente
a quelli che nelle Fortezze avevano tentato di spingere
alla diserzione i soldati e di sciogliere l'esercito; al quale grido
i <i>nostri bravi italianissimi soldati prontamente risposero: Abbasso</i>!»<a class="tag" id="tag296" href="#note296">[296]</a>
</p>

<p>
Il Circolo fiorentino fino dal giorno <i>11 febbraio 1849</i>, col pretesto
di avvantaggiare la opera del Governo Provvisorio, tira a sè
le milizie; così togliendogli ogni mezzo di resistenza si apparecchia
a proclamare la Unione con Roma e la Repubblica: «Fino
dalla mattina dell'11 il Circolo aveva mandato un proclama a
stampa nelle due Fortezze, da Basso e di Belvedere, per avvertire
i soldati delle <i>mene traditrici</i> di alcuni loro Uffiziali. Nè ciò
fu senza effetto; perchè, nella sera, appena il Circolo, <i>adunato in
permanenza e armato</i>, aperse la ordinaria discussione, molti militi,
da bravi e buoni Italiani, sì dell'artiglieria che della linea,
presentarono al Circolo una dichiarazione firmata ove proclamavano
i loro patrii e italianissimi sensi, e la piena fede che avevano
nel nuovo Governo, mostrandosi pronti a spargere il loro
sangue per l'amatissima patria, l'Italia. Gli amplessi e i baci
fraterni coronarono l'opera. Quindi fu fatto, discusso e dato
loro un altro Indirizzo da recarsi in Fortezza agli altri fratelli
<span class="pagenum" id="Page_333">[333]</span>
della milizia, per sempre più riaffratellare tutti i cuori in un
desiderio comune: la salvezza d'Italia.»<a class="tag" id="tag297" href="#note297">[297]</a>
</p>

<p>
L'Accusa m'incolpa (e si è veduto) di avere conferito impieghi
ai rivoluzionarii; i rivoluzionarii fino dal 12 febbraio mi rampognano
all'opposto per non averli ricevuti. Chi di loro ha torto,
chi ragione? Ambedue torto, imperciocchè la passione ingombri
la mente, e alla pacata disquisizione del giudizio sostituisca
l'astiosa agonia di nuocere.
</p>

<p>
«Noi crediamo fermamente e con religione professiamo la
massima che il nuovo Governo sia per dovere obbligato a collocare
tutta l'autorità governativa e tutta l'autorità militare <i>negli
uomini che hanno saputo fare la rivoluzione</i>, perchè altronde
la rivoluzione repubblicana non è sicura. Tanto per loro massima.»<a class="tag" id="tag298" href="#note298">[298]</a>
</p>

<p>
L'Accusa sostiene, ch'e' fu un nonnulla combattere quotidiana
battaglia, e spesso quasi vinto tornare a pertinace difesa, affinchè
la Toscana nella Unione romana non precipitasse, e il Popolo
prima intorno alle sue sorti, come padrone di sè, s'interrogasse,
e decidesse. Gli Esuli Lombardi all'opposto non la pensavano
così; tengono essere questo negozio supremo, e vi si affaticano
intorno con tutti i nervi; di Assemblea non vogliono sentire parlare;
àncora di salute ultima la Unione con Roma, donde uscirebbero
la guerra, e le forze per poterla vincere. Quanto questo partito
potesse avvantaggiare i loro disegni, io non compresi allora,
e nè anche adesso giunsi a capirlo: non importa: essi lo pensavano,
oltremisura smaniosi a conseguirlo.
</p>

<p>
«Lasciate dormire in pace le Assemblee Legislative; non
evocatele adesso nel momento del pericolo, alla vigilia della
guerra. A che mai un'Assemblea convocata a 34 giorni d'intervallo,
un'Assemblea che dovrà precedere la Costituente, perchè
chiamata a sanzionare la legge? Fate tesoro del tempo, non
rimettete la vita del Paese a così lontana epoca; non date agio
alla reazione di diffondere le malvagie influenze, non fate disperdere
con lunghi conflitti elettorali quella forza che dovete
tutta concentrare nella difesa dello Stato. Funesto esempio di
debolezza potrebbe essere questo procrastinare, questo invocare
<span class="pagenum" id="Page_334">[334]</span>
una remota sanzione legale al potere, che il Popolo diede intero
nelle vostre mani. Ben è dritto che l'Unione della Toscana colla
Romagna, <i>che voi ora proclamerete per impeto di volontà popolare</i>,
per suprema necessità di circostanza, abbia a risultare, anche
qual forma temporaria, voto legalmente espresso dal Popolo. Ma
in tal caso basterà promulgare all'atto dell'Unione la legge sulla
Costituente Italiana, fare eleggere i 37 Deputati, spedirli a Roma,
e ottenere dai Deputati Romani e Toscani insieme raccolti
la prima sanzione di quella forma, che poscia dovrà essere sottoposta
al supremo giudizio della Costituente di tutta Italia. E
le elezioni devono essere compite in 10, in 8 giorni, in meno se
pur si può, giacchè il tempo urge, e per poco che aspettiamo,
i registri elettorali dovranno cambiarsi in ruoli di combattenti.»<a class="tag" id="tag299" href="#note299">[299]</a>
</p>

<p>
E poco più oltre sentite con quali <i>insistenze</i> c'intronavano le
orecchie, e ce le facevano intronare dal Popolo; e nonostante,
tutto questo parrà poco all'Accusa. Ma che dico io, parrà poco?
Sembrerà al contrario, che sia nulla, anzi che sia prova di piena
libertà, — se non superiore, almeno uguale a quella di cui nelle
appartate stanze godevano i Giudici alloraquando bastava loro il
cuore per dettare le pagine, che di me, della mia fama, e delle
mie opere, fanno così acerbo governo!
</p>

<p>
«Noi rammentiamo con insistenza sempre più forte il debito
che ha il Governo Provvisorio di rispondere con alacrità, con
energia, ai supremi bisogni del Paese. La patria è in pericolo;
questo è il grido che vogliamo risuoni continuamente alle orecchie
dei governanti, questo sia il pensiero consigliatore d'ogni
loro provvedimento. Gli avvenimenti incalzano, il tempo fugge
rapidissimo; è d'uopo prevenire gli uni, economizzare, moltiplicare
l'altro. Le rivoluzioni si compiono solo per virtù di ardimenti:
osiamo, osiamo; affrettiamoci; l'avvenire è dei confidenti
e degli audaci.
</p>

<p>
«Una potenza somma d'attività è nel Popolo, l'entusiasmo. Non
lasciamo che dorma inoperoso nei cuori, risuscitiamolo, facciamo
che alla prima sua ebbrezza sottentri il coraggio dei forti propositi...
è solo dalle intime fonti dell'anima commossa, agitata,
che si traggono le virtù che fanno le nazioni.
</p>

<p>
«Osate, osate, noi ripetiamo ai cittadini del Governo Provvisorio;
<span class="pagenum" id="Page_335">[335]</span>
siate quali il Popolo vi ha fatto, dittatori nell'ora del
pericolo; abbiate la coscienza di questa forza ond'egli vi riveste
e vi sorregge, non vi arrestate davanti alle temerità consacrate
dalle estreme circostanze. Ogni titubanza, ogni indugio
può tornare fatale, e <i>la Patria ve ne chiederà un giorno strettissimo
conto</i>... Siate veramente governo di rivoluzione, organizzate a
rivoluzione il Paese, non impedite con larve pericolose di legalità
la vostra azione, bisognosa di prontezza e di vigore. Troppo furono
finora funeste le lentezze ai poteri emanati dalle rivoluzioni;
vi giovi, per Dio! l'esempio degli errori passati ad evitarne
la prova.
</p>

<p>
«Il voto del Popolo, la forza irresistibile delle cose, il bisogno
di concentrazione e di potenza, chiedono oggi imperiosamente
l'Unione della Toscana colla Romagna. Lo chiede l'Assemblea
Romana... Non esitate, non indugiate a risolvere; Romagna
e Toscana non debbono da questo punto formare che uno
Stato solo, nucleo della futura unità... I Toscani vogliono essere
uniti in un solo Stato co' Romani... Dite dunque la solenne parola...
È il Popolo che ve lo chiede; non temete d'usurpare
sulla sua sovranità...
</p>

<p>
«Noi lo ripetiamo ancora una volta ai cittadini del Governo
Provvisorio: osate, osate; la salute della Toscana sta tutta da
queste parole: Unione con Roma e convocazione della Costituente.
L'istinto popolare, nel suo squisito buon senso, ha già
precorso il vostro giudizio, e domanda questa Unione. Voi avete
udito le sue grida di gioia e il suo saluto a quella Repubblica,
nel cui nome ei vuol combattere e morire; voi potete e dovete
sanzionare quel saluto e quelle grida. In nome dell'Italia, non
esitate. L'ardimento vi renderà gloriosi; il dubbio potrebbe perdere
la patria.»<a class="tag" id="tag300" href="#note300">[300]</a>
</p>

<p>
E non è tutto ancora: nel <i>12 febbraio</i> Popolo e Soldati invadono
i cortili di Palazzo Vecchio e urlano: <i>Repubblica</i>! Per l'Accusa
questa pure è prova <i>esclusiva di coazione</i>... Ma è di pietra, è di ferro,
o di che cosa è mai cotesta Accusa? Veramente ella in durezza
disgrada le sfingi di granito dello antico Egitto; non v'ha metallo,
che possa rassomigliarsi a lei; io rimango sbalordito a tanta sovrumana
costanza... Solo mi rassicuro alquanto pensando, che ella
<span class="pagenum" id="Page_336">[336]</span>
tale argomentava nel <i>gennaio del 1851</i>; posso io venirle senza tremore
innanzi, e domandarle se nel <i>febbraio 1849</i> ella avrebbe voluto,
o potuto procedere come insegna nel <i>gennaio del 1851</i>? — No;
ella non lo avrebbe potuto, nè voluto, perchè se le fosse bastato il
cuore avrebbe pensato sopra tutto a salvare (in Dio confidando e
nella sua coscienza) la Società che agonizzante le stava abbandonata
fra le braccia.
</p>

<p>
«Alle ore tre pomeridiane, il Circolo accoglieva un numeroso
drappello di militi d'ogni arma, che venivano ad affratellarsi.
Poco appresso, dopo le calde accoglienze e gli applausi, il
Circolo, con bandiere alla testa portate dai militi, moveva incontro
ad altra schiera di militi, che attendeva da Santa Maria
Maggiore; e tutti uniti al sublime grido di: <i>Viva la Repubblica
Italiana</i>! e sempre ingrossando, si sono condotti fino nei cortili
del Palazzo della Signoria, ad applaudire al Governo della nostra
Repubblica. Poi sono andati con grande ilarità a cantare il
<i>De profundis</i> all'aborrita dinastia, innanzi alla porta del Palazzo
Pitti, fra le risa e gli applausi fino degli Anziani. Tre soldati,
arrampicatisi ad una finestra, vi hanno collocato una bandierina
rossa, fra le acclamazioni d'immenso Popolo. Quindi il corteggio
ha salutato a Santo Spirito i Livornesi,<a class="tag" id="tag301" href="#note301">[301]</a> poi si è recato
fuori di Porta San Frediano; e dal ponte di ferro e dalle Cascine
è rientrato, per Porta al Prato, in mezzo alle faci, in città, ove
percorrendo Borgo Ognissanti, Lung'Arno, Piazza del Popolo,
Via Calzaioli e altre principali vie, si è, dopo tre ore di gioia repubblicana,
sciolto tranquillamente.»<a class="tag" id="tag302" href="#note302">[302]</a> —
</p>

<p>
Questi fatti, notati dai Giornali nel giorno <i>13 febbraio</i>, accadevano
<i>il 12</i>; per la quale cosa, irridendomi (e l'ho notato anche
altrove) il <i>Popolano</i> intorno alla mia lettera inserita nel <i>Monitore</i>
gridava:
</p>

<p>
«La Toscana, e il suo Governo Provvisorio, hanno sentito
questa sera la voce del Popolo, <i>fragorosa e terribile</i> come il tuono,
empiere l'aria del grido: <i>Viva la Repubblica</i>! — La Toscana,
e il suo Governo Provvisorio, hanno veduto come il Popolo sia
maturo per la libertà, e quanto andassero errati coloro che lo
dicevano ligio troppo ancora alle tradizioni del principato (e fra
<span class="pagenum" id="Page_337">[337]</span>
questi eranvi ancora gli oracoli del Giornale officiale il <i>Monitore</i>). — Toscana
decida, e il Governo Provvisorio <i>sanzioni</i> tale
decisione.»<a class="tag" id="tag303" href="#note303">[303]</a>
</p>

<p>
Vediamo adesso i fatti successi nel <i>13</i>, e raccontati il <i>14</i>. — Una
Deputazione di Circoli fiorentini, ed un'altra di Popolo livornese,
vengono tumultuariamente a impormi la Repubblica; io con
le ragioni più efficaci che seppi mi schermiva, e li conforto ad
aspettare. I Giornali subito mi pongono segno al feroce sospettare
del Popolo commosso.
</p>

<p>
«Firenze, 13. — Una deputazione dei Circoli e del Popolo
livornese, recatasi a Firenze, si presentò stamattina a Palazzo
Vecchio, esponendo al Governo Provvisorio i desiderii di tutta
la popolazione: venisse cioè proclamata la Repubblica, e tosto
si unisse la Toscana a Roma, atterrandosi tutti i segnali di separazione
fra le due Repubbliche. La Deputazione venne accolta
dall'attuale Presidente del Governo, Guerrazzi, molto freddamente,
e non potè ricavarne parola di promessa, essendo a suo
dire da aspettarsi l'Assemblea, che viene convocata pel 15
marzo.»<a class="tag" id="tag304" href="#note304">[304]</a>
</p>

<p>
Il Circolo fiorentino manda Deputazioni al Governo, per essere
ragguagliato intorno alle condizioni delle cose; intanto spedisce
<i>uomini armati</i> di <i>sua autorità</i> contro Empoli.
</p>

<p>
«... Riferirono notizie che spinsero ad inviare deputazioni
al Governo. Intanto fu reso pubblico, come una piccola
spedizione del Circolo, composta di soli 20 uomini, guidati dal
socio Spinazzi, avesse la prima e sola avuto l'ardire, frammezzo
le voci minacciose che si spargevano, di spingersi verso Empoli....
La Deputazione ottenne dal Governo conferma delle cose
già note, e migliori speranze pel dì seguente.»<a class="tag" id="tag305" href="#note305">[305]</a>
</p>

<p>
Inviando la seguente circolare a tutti i Circoli della Toscana,
l'<i>Alba</i> apparecchia la rivoluzione repubblicana; il <i>Popolano</i> si leva
con l'<i>Alba</i>, e la promuove caldamente.
</p>

<p>
«A voi che vi siete addossata una sì nobile missione nel regolare
e manifestare i desiderii del Popolo da voi rappresentato,
a voi spetta una generosa iniziativa in questi momenti, nei
<span class="pagenum" id="Page_338">[338]</span>
quali la patria nostra attende ansiosamente la salute invocata.
A voi, giovani e forti creature del Popolo, sostenitori de' suoi
dritti, ammaestratori de' suoi doveri, a voi il compiere al più
presto l'opera di rigenerazione che incominciaste sì bene. Sollecitate
lo invio delle Deputazioni vostre a Firenze. Tutte abbiano
uno scopo solo, una voce sola: <i>Unione immediata con Roma</i>. — A
questo patto sta il Governo Provvisorio in Toscana. Il
Popolo appose questa condizione, la consacrarono nell'Assemblea
i Rappresentanti di tutta Toscana con unanime voto; altro
non grida, altro non domanda Firenze: <i>Unione con Roma</i>. Questa
è la calda preghiera, la volontà irremovibile di quanti amano
Italia e lei vogliono prima che Toscana e Romagna e Sardegna,
nomi di un tempo. — Voi, o membri dei Circoli Toscani, questo
dovete ripetere, con la energia di uomini maturi a libertà,
al Governo Provvisorio che accettaste con noi. — Questo unicamente
voi dovete ripetere. — E le invocate legalità, che non
basterebbero a salvarci dalla possibile e probabile invasione dell'Austria,
cadano davanti all'urgenza del pericolo, alla volontà
del Popolo toscano, al fremito che irrompe dal cuore di quanti
vogliono che <i>Italia sia</i>. — Roma ci ha chiamati con una suprema
parola, con una parola di fede schietta, d'amore ineffabile. — Toscani!
Come vorrete rispondere a Roma? Le direte voi:
per renderti lo addio, per stringerci a te, noi aspettiamo il 15
marzo? Ed allora quale sarà il giorno che attenderete voi, o Toscani,
per assistere alla Costituente nazionale? — Deh, correte,
o Rappresentanti dei Circoli, correte in nome di Dio! e presto,
a Firenze! — Noi vi attendiamo con ansia indicibile, con inenarrabile
affetto; noi vi apriremo le braccia, noi vostri confratelli
nel sostenere pubblicamente i diritti del Popolo. E vi accoglieremo
col giubbilo, con la riconoscenza di chi vede rifiorire
una cara vita e minacciata e soffrente.»<a class="tag" id="tag306" href="#note306">[306]</a>
</p>

<p>
E per ben tre volte questo Proclama mandavasi per tutta
Toscana, e con tali comenti lo accompagnavano:
</p>

<p>
«Questo indirizzo noi ripetiamo anche quest'oggi, e lo ripeteremo
sempre finchè ne sia mestieri. — Preghiamo i Circoli
Toscani a fare noto all'Uffizio dell'<i>Alba</i> lo <span class="smcap">INVIO</span> delle loro deputazioni,
o di spedirci copia dei loro Indirizzi al Governo Provvisorio
<span class="pagenum" id="Page_339">[339]</span>
in proposito della Unione con Roma. Noi li pubblicheremo
immediatamente, ed avremo uno incoraggiamento di più a non
ismettere in quella perseveranza, che, se ci suscita le velleità
dei pochi, ci frutta d'altronde la simpatia di ogni buono Italiano,
e il soddisfacimento della nostra propria coscienza.»<a class="tag" id="tag307" href="#note307">[307]</a>
</p>

<p>
Così un Governo fuori del Governo avevano creato i Settarii,
e tutti infiammati in quei loro smaniosi spiriti, per venire a capo
dei concepiti disegni, non badavano con accuse di ogni maniera,
ed insinuazioni di tradimento a mettermi in mala voce del Popolo,
ed anche, poichè docile benchè nelle mani loro non mi trovarono,
a farmi capitare sinistramente.
</p>

<p>
I Comitati di pubblica sicurezza eletti dal Governo, screditati:
</p>

<p>
«Creansi Comitati di pubblica sicurezza, ma si compongono
di elementi eterogenei, impossibili; ove al buono fa contrasto
insormontabile il tristo, l'inerte allo energico, al liberale repubblicano
il codino-tricolore.»<a class="tag" id="tag308" href="#note308">[308]</a>
</p>

<p>
Accusano il Governo, e perchè? Perchè la decadenza della
Casa di Lorena non dichiara, un sospettoso timore per la Repubblica
diffonde; perchè <i>il Granduca e la sua famiglia lasciò fuggirsi
dalle mani</i>, e mandò a Empoli un uomo egregio, di temperato consiglio,
ad assettare le cose. La <i>maggiore colpa</i> è per Empoli per
avere tumultuato, <i>il restante per noi</i> per non avere spento il tumulto
nel sangue. Il Popolo deve reprimere da sè gli <i>eccessi del Popolo
malvagio</i> (e questo mena diritto allo scannare per le piazze);
ma al Governo corre obbligo di mostrarsi rivoluzionario <i>rovinando
innanzi a suon di cannonate e moschettate</i>. A mente riposata, e in
tempi tranquilli, coteste più che vane jattanze sarebbero festevoli
smargiasserie, ma non era così quando servivano a gittare olio e
zolfo sur un fuoco che minacciava divorarne tutti.
</p>

<p>
«Ma il democratico Ministero, ma il Provvisorio Governo, volendo
contentar tutti, non contenteranno nessuno: <i>volendo salvar
tutto, non salveranno nulla</i>.
</p>

<p>
«Non sono questi i tempi, nè sono i governi rivoluzionarii, i
governi a Popolo, che permettere debbono alle fazioni politiche
di avvalorarsi, di diffondersi col mezzo della impunità, e di far
<span class="pagenum" id="Page_340">[340]</span>
causa comune coi ladri e coi briganti. — <i>Non è più la stagione di
lasciare pazientemente perorare la causa della Dinastia Sabauda ad
un Massimo D'Azeglio a Lucca, ad altri in altri luoghi</i>.
</p>

<p>
«Non vi basta, o<i> uomini del Governo Provvisorio</i>, non vi basta
<i>non volere proclamata la decadenza della Dinastia di Lorena, non vi
basta lo insinuare un sospettoso timore per la parola Repubblica, non
vi basta lo esservi lasciato sfuggire di mano l'ostaggio prezioso del
Reale Arciduca e della sua famiglia che voleva oggi prestar mano,
non ispegnendola in tempo, ad accendere la reazione</i>?
</p>

<p>
«Quando a voi si presentò una Deputazione empolese per
invocare l'assistenza vostra contro l'impeto di una turba di
masnadieri, che cosa faceste voi?... Inviaste <i>uno dei più tiepidi
fra gli amici vostri, il Manganaro, ottimo conciliatore di cose conciliabili,
ma inetto a far marciare ad un passo disordine e tranquillità,
moderazione di gastigo ed esorbitanza di colpa</i>.
</p>

<p>
«E il tumulto divenne aperta rivolta; la masnada, esercito;
il danno che lieve saria stato riparare, divenne danno difficilmente
riparabile.
</p>

<p>
«A Empoli la maggior copia della colpa; — <i>a voi il restante</i>;
giacchè se il vero Popolo deve sapere, occorrendo, da per sè
stesso reprimere gli eccessi del Popolo malvagio, <i>un Governo che
vuol nome di democratico non deve aborrire da quello di rivoluzionario;
e le rivoluzioni, per Dio, non si fanno a furia di sermoncini in
piazza, ma coi fucili e coi cannoni</i>.»<a class="tag" id="tag309" href="#note309">[309]</a>
</p>

<p>
Si mandano Deputazioni in Fortezza per giustificare i soldati
che non erano comparsi allo appello; e <i>ciò per onore della disciplina</i>!
E agli ufficiali trasognati, per cotesti singolari onori renduti
alla soldatesca disciplina, invece di cacciare la gente contumace
in prigione, toccava a farle di berretta e a dirle: brava! Nuovo
argomento della forza che a quei giorni esercitavano i Circoli, e
della necessità di obbedirli. Nel Circolo si parla della mia opposizione
allo inalzamento dell'Albero; coteste brevi parole somigliano
la nuvola nera pregna del fulmine: «Nella pubblica discussione
di ieri sera (13) <i>fu risoluto di spedire, per espresso desiderio dei militi
e per onore della disciplina</i>, una Deputazione ai comandanti
delle due Fortezze di Firenze, perchè fossero giustificati tutti
quei militi i quali non poterono rispondere all'appello serale
<span class="pagenum" id="Page_341">[341]</span>
per far parte delle pubbliche dimostrazioni in favore della libertà
e della unità italiana, che occuparono il Popolo fiorentino
nella giornata.
</p>

<p>
«Dipoi, per la tanta affluenza di Popolo, convenne trasferire
il Circolo negli ampii corridori del Convento di Santa Trinita. — Il
soggetto che più trattenne la discussione fu l'Unione da farsi
con Roma. Su di che non poteva esservi pensiero discorde. Solo
parlossi di varii modi, ed ogni conclusione fu differita.
</p>

<p>
«<i>Fu ragionato ancora della erezione di un Albero della Libertà
che nella sera era stato portato in Piazza del Popolo per piantarvelo.
Fu udito come il Guerrazzi avesse dissuaso il Popolo</i>.»<a class="tag" id="tag310" href="#note310">[310]</a>
</p>

<p>
Il Circolo tratta comporre una schiera repubblicana di 1,000
uomini, seguita da un tribunale, per iscorrere il Paese e giudicare
i colpevoli; se ne rimane, <i>per ora</i>, a cagione dei tumulti empolesi
repressi. Voi da ciò lo vedete; il Circolo si affatica a procedere
come Governo separato: sola via a trattenerlo, e sventare le
insidie per farmi segno ai sospetti e alle ire popolari, sta nel preoccupargli
il passo su quanto egli minaccia imprendere fra mezzo
agli orrori rivoluzionarii. «Visti i presenti casi della Patria, il
Circolo si occupò della formazione intanto di una schiera di
<i>1000 uomini eletti, di puro sangue repubblicano</i>, da percorrere in
tutti i sensi il Paese ovunque si manifestassero accidentalmente
macchinazioni tedesche; <i>schiera seguita da un tribunale per giudicare
i colpevoli</i>. Ma l'ultimazione dei ladronecci e degli scandali
d'Empoli ne fece respingere, almeno per ora, la proposta.»<a class="tag" id="tag311" href="#note311">[311]</a>
</p>

<p>
Comecchè dei fatti che seguono occorra traccia nei Giornali
posteriori al 14 febbraio, io gli riporto perchè appartengono ad
epoca anteriore. Il Circolo fiorentino, avvisando i modi di cacciare
il Granduca da Porto Santo Stefano, delibera: «Quindi fu trattato
dei mezzi di scacciare il Despota dall'ultimo suo nido di
Santo Stefano, e di avviare spedizioni popolari da tutte le città
del presente Stato provvisorio, a fare una crociata verso quel
punto, e percorrere il Paese affine d'infiammarlo e muoverlo
tutto per la santa causa; <i>e fu proposto che Firenze desse cominciamento
a queste patrie spedizioni coll'inviare intanto 1000 uomini a
Siena, italiani e repubblicani</i>.»<a class="tag" id="tag312" href="#note312">[312]</a>
</p>

<p>
<span class="pagenum" id="Page_342">[342]</span>
I Lombardi, uomini intendenti assai delle faccende politiche,
a quanto il Governo in quei giorni operava costretto, non si acquietavano
punto; non pareva loro che ei desse sicurezza di compimento
finale; nulla per essi era fatto, se con la decadenza del
Principe e la proclamata Repubblica non si varcava il Rubicone;
appunto come adesso per l'Accusa è nulla non averlo passato, ed
avere impedito che altri lo passasse! Ma la Emigrazione Lombarda,
è da credersi che dei suoi interessi intendesse meglio nel
febbraio del 1849 che non l'Accusa nel gennaio del 1851; quindi,
mentre questa reputa lo accaduto fra l'<i>8</i> e il <i>14 febbraio</i> completo
elemento di colpa, quella rampogna non lo contare niente, e dai
sei giorni, cioè dal <i>9 febbraio</i> in poi, cercare invano negli atti del
Governo eseguito quanto essa era venuta ordinando. Finora dunque
stetti in mano a Faziosi? — E ardite giudicare voi? Guardi
tutto il Paese, e consideri se sono io, o se sono i miei Giudici
quelli che devono essere giudicati.
</p>

<p>
«Questa è la condotta, questa è la missione che vi è tracciata,
o cittadini del Governo Provvisorio? Adempitela, adempitela,
per Dio! prima che i giorni fuggano, e con essi l'occasione
e l'entusiasmo e la forza. Non siam noi sorti nel nome
della Italiana Costituente, nel nome del dogma della sovranità
nazionale? L'agitazione lunga non fu desiderio di unità, sforzo
a ravvicinarsi delle diverse membra della Italia divisa?
</p>

<p>
«Ebbene, che più tardare si doveva ad attuare questo principio
di legalità incontestata, a convocare i Rappresentanti della
Toscana alla nazionale Assemblea di Roma, e dichiararci solidarii
e indivisibili della nuova vita proclamata dal Campidoglio?
Perchè se tutte le fatiche della nostra Rivoluzione han per fine
ultimo la compenetrazione ed unificazione assoluta di tutto il
Paese che Appennin parte e l'Alpe e il mare circonda, perchè
forti di questa missione salvatrice e italiana che vi fu confidata,
non realizzare, non tradurre voi medesimi in fatto questo voto
infallibile e universale? Ora che la legge d'oggi ha proclamato
il principio della unità italiana, consacrandolo nella convocazione
dei Deputati alla Costituente, perchè non lo iniziate e preparate
nel fatto, proclamando l'<i>Unione con Roma</i>?
</p>

<p>
«La legittimità del mandato da accordarsi ai rappresentanti
italiani non avea bisogno della giustificazione di nessun atto
precedente di provinciale pretesa sovranità. I Governi delle diverse
<span class="pagenum" id="Page_343">[343]</span>
provincie non hanno altro incarico che, proclamato il
principio, assicurarne l'esercizio nella libertà e verità più
intera: i Governi non possono che pubblicare una legge elettorale,
la quale emana dal potere esecutivo ad essi provvisoriamente
delegato. Imperocchè non fa d'uopo di nessuna legge
per decretare il diritto che ha l'Italia di essere sovrana di sè
stessa.
</p>

<p>
«Voi dunque siete nella più stretta legalità, o cittadini del
Governo Provvisorio, promulgando voi stessi la legge che chiami
il Popolo a nominare i suoi mandatarii alla Costituente Italiana.
E voi dovevate farlo, noi ne abbiamo ferma convinzione, voi
lo dovevate sotto pena di apparire fiacchi e derisi in faccia a
tutti coloro che vi hanno sfidato all'attuazione della vostra dottrina,
in faccia a tutti quelli che, credenti in essa, vi hanno
promesso il concorso della propria opera e delle proprie simpatie.
Voi lo dovevate, perchè tra Leopoldo e l'Italia non è possibile
l'alternativa, e la decisione s'impone invincibile da sè
stessa.
</p>

<p>
«Il Popolo, nel suo desiderio, si spinge innanzi alle lente e
tranquille deliberazioni; esso attesta altamente le sue simpatie,
vuol rompere le barriere municipali che lo dividono, e domanda
con grido irresistibile universale: <i>Unione con Roma</i>. L'entusiasmo
cresce e si propaga come generosa manifestazione del nuovo
spirito italiano; questo voto incarnato nella convinzione di tutti,
diventa istintivo, urgente bisogno. L'<i>Unione con Roma</i> è già in
tutti i cuori, è già un fatto compiuto, una rivoluzione vittoriosa;
al Governo Provvisorio di Toscana forse non resta che consacrare
questo fatto, e, accettandolo, farsi interprete del pensiero
comune. Ma al di sopra di questo movimento inconsapevole delle
masse vi ha l'intelligente e sovrana Rappresentanza Nazionale.
L'<i>Unione con Roma</i>, l'obbietto di questa commozione viva ed
infiammata, non può essere che espressione temporanea del
voto dei Popoli toscani, che essi sommettono docili e reverenti
alla sentenza della Italiana Assemblea.
</p>

<p>
«Sei giorni sono trascorsi dacchè Leopoldo è fuggito, la Toscana
libera, il Governo investito della suprema dittatura....
L'entusiasmo, cagion prima ed unica dei miracoli, si diffondeva,
affratellando gli animi, preparando la forza.... <i>sei giorni sono
trascorsi</i>, e noi cercavamo indarno negli atti del Governo quella
<span class="pagenum" id="Page_344">[344]</span>
coscienza delle grandi misure, quell'impeto d'azione che dalla
prima ora della sua esistenza gli avevamo inculcato.»<a class="tag" id="tag313" href="#note313">[313]</a>
</p>

<p>
Le mura di Firenze, nei giorni <i>14 e 15 febbraio</i>, andavano
coperte di questo avviso, che i Circoli bolognesi mandavano ai
Toscani:
</p>

<p class="indl">
«Fratelli Toscani!
</p>

<p>
«Il senno, l'ordine e l'energia che nel momento il più difficile
della vita de' popoli voi dimostraste, ci hanno compresi
di tanta maraviglia ed in uno di tanto entusiasmo, che non potemmo
frenare più a lungo l'impeto dei nostri affetti, e palesarvi
quanta sia la stima e quanto l'amore che a voi possentemente
ci legano.
</p>

<p>
«Fratelli! Se Leopoldo di Lorena vi abbandonava vilmente,
il Dio, proteggitore de' Popoli, vi rimaneva e rimane a tutela; e,
senza dubbio, un Nume misericordioso è coll'Italia nostra, perocchè
è piuttosto unico che singolare l'esempio di genti, a cui
tolto ogni freno di governo, siensi nullameno comportate con
così alta sapienza da esterrefare perfino i più avversi e increduli
al loro valore, al loro progresso.
</p>

<p>
«Roma e Firenze subirono le medesime crisi; Roma e Firenze
le attraversarono del pari impavide; Roma e Firenze si
stringono fraternamente la mano associandosi ad un medesimo
destino: adunque onore a Roma, onore a Firenze!
</p>

<p>
«Fratelli! concordia e perseveranza, speme nel futuro, attività
e non avventatezza, e trionferemo de' nostri nemici.
</p>

<p>
«Prepariamoci alla pugna; e il primo nostro pensiero sia il
riscatto delle misere terre lombardo-venete che piovono sangue,
e della infelice Napoli che risuona lugubre di gemiti e di
catene.
</p>

<p>
«Già le Aquile latine dispiegano i loro vanni sul Campidoglio;
già la spada di Ferruccio ruota sul capo dei tiranni: il Dio
delle vendette sarà colla Italia nel giorno della lotta finale, ed
Italia si erigerà alla perfine in Nazione.
</p>

<p>
«La Costituente Italiana giudichi del nostro futuro. Viva la
Costituente Italiana!»<a class="tag" id="tag314" href="#note314">[314]</a>
</p>

<p>
Eccitamento a muovere contro il Granduca: «Guardatevi un
<span class="pagenum" id="Page_345">[345]</span>
po' in seno. Il male più grave, quello che per ora fa d'uopo
estirpare, per ora sta lì, e non altrove. Lì sta Leopoldo d'Austria,
e finchè esso sta in Toscana non vi può stare ordine, nè regime,
nè libertà stabile e vera.
</p>

<p>
«Che mi parlate voi d'austriaco intervento ai confini, quando
l'intervento austriaco è sempre in casa?...»<a class="tag" id="tag315" href="#note315">[315]</a>
</p>

<p>
Nella citazione che segue leggiamo cose che male ci basterebbe
l'animo compendiare; solo io prego chi legge ad avvertire
la favella ebbra di superbia e di minaccia, foriera della rivoluzione,
che già si spera trionfante, e la urgenza dei provvedimenti
proposti da mandarsi ad esecuzione. Il Popolo in armi aveva
ad ordinare, il Governo ad obbedire. Ecco, il dado è tratto; adesso
staremo a vedere se meco si salva la civiltà, o se, me sopraffatto,
la Rivoluzione allaga con la sua barbarie. — O voi, uomini di ordine,
nudriti sempre dallo Stato, promossi alle cariche, insigniti
di onori, voi osate domandarmi perchè io non fuggiva? Rispondete
piuttosto a vostra posta voi: Perchè non vi stringevate animosi
intorno a me per salvare la Patria e per impedire la decadenza
del Principe? Perchè, dite, me lasciaste solo a lottare contro tanto
sforzo rivoluzionario? Amici del Principe voi? Ah! voi lo abbandonaste
allora; e voi adesso, con persecuzione che egli non vi comanda,
che invano sperate gli possa essere accetta, senza verità,
senza convinzione, senza coscienza, non dettando carte, ma tendendo
agguati, con gelato furore, con l'astio della ingratitudine,
con passioni malnate, che enumerare è ribrezzo, avventandovi
contro cui dovreste rispettare, voi, — se dipendesse da voi, — lo
rendereste odioso e crudele.... Ah! la pazienza ha un confine, e
perdonate, o miei compatriotti, questo sfogo a chi si sente da
ventotto mesi avvelenare il sangue più puro del suo cuore dai
morsi di schifosi scorpioni.
</p>

<p>
«Salviamo la Patria, cittadini del Governo Provvisorio!... E
per salvarla incominciamo dal proclamare in diritto, dal consumare
in fatto la decadenza della Famiglia di Lorena dal trono
di Toscana. Questa decadenza, <i>questo diritto, questo fatto, se ne
persuadano i Toscani, non è ancora consumato</i>.
</p>

<p>
«Cittadini del Governo Provvisorio, grande errore voi commetteste
nel trascurare di proclamare il regime repubblicano e
<span class="pagenum" id="Page_346">[346]</span>
la Unione immediata con Roma <i>il giorno stesso</i> in che saliste al
Potere. Cotesta vostra diffidenza nel senno e nella virtù del Popolo
vi ha <i>ora reso impotenti</i> a salvarlo, giacchè ora a lui fa
d'uopo <i>salvarsi da sè stesso</i>, proclamando ciò che voi, <i>per ritegno
o per paura</i>, trascuraste di proclamare.
</p>

<p>
«<i>E il Popolo si salverà, il Popolo salverà la Patria</i>!
</p>

<p>
«Senza attendere la convocazione di troppo remota e lontana
della toscana Assemblea Costituente, i rappresentanti di tutti
i Circoli toscani, quelli dei principali Municipii, quelli della
Guardia Cittadina e di qualunque altro corpo morale e politico
toscano, accorreranno solleciti in Firenze allo invito che loro
sarà mosso dal Circolo del Popolo. Quivi <i>essi faranno di gran
cuore</i> ciò che voi non faceste, e <i>il Circolo del Popolo</i> avrà la gloria
di avere, <i>per la seconda volta</i>, salvato la Patria pericolante....
</p>

<p>
«Il Popolo provveda alla salute della Patria, <i>scacciando il
tiranno</i>.
</p>

<p>
«Il Governo provveda per parte sua, <i>a riparare in parte al
grave fallo</i> commesso, richiamando nella Capitale sotto severe
comminatorie tutti li aristocratici che se ne allontanarono allo
allontanarsene di Leopoldo: — e ove essi ricusino, <i>a gravi imposte
sieno condannati, le quali, sparse nel Popolo bisognoso, lo riconfortino
e lo aiutino a durare nella quiete e nell'ordine necessario in sì
gravi momenti</i>. Sia <i>dal Popolo</i> cacciata dall'ultimo suo nido <i>la
belva boema</i>, e così appaia manifesta la volontà popolare anche
in questo: e tutti i pretesti vengano rimossi ad una restaurazione
principesca, che sarebbe distruzione di ogni conquista
della democrazia.
</p>

<p>
«<i>Cacciata di Leopoldo d'Austria, per opera del Popolo</i>.
</p>

<p>
«Unione immediata con Roma, e promulgazione della Repubblica
per opera dei suoi rappresentanti.
</p>

<p>
«Questi sono i provvedimenti, cui è indispensabile il compiere
<i>entro il giro di poche ore</i>.
</p>

<p>
«Governo, all'opera! Popolo, alle armi!»<a class="tag" id="tag316" href="#note316">[316]</a>
</p>

<p>
Io ripeto, e lo ripeterò dieci volte e cento, che sono privo di
Documenti officiali: pare a me, e parrà a tutti coloro che hanno senso
di giustizia, atrocissima cosa essere, che mi si domandi conto dell'operato
e mi si neghi la via di mostrare le ragioni dell'operato; e
<span class="pagenum" id="Page_347">[347]</span>
tanto più empirà il rifiuto di ribrezzo, quante volte si pensi che
l'Accusa con mille occhi e con mille mani ha svolto, letto e riletto
negli Archivii del Governo, per ricavarne argomento al suo
assunto; e a me, ridotto ai miei soli occhi infermi, si ricusi desumerne
quel tanto che valga a giustificarmi: e poi con serena
fronte ardiscono dirmi: — difenditi! — E confidano, che altri creda
la difesa concessa liberissima!
</p>

<p>
Non pertanto ridotto in tali angustie, ecco io ho spigolato, in
campo che non è mio, prove che bastano per ismentire l'Accusa.
Signore! ma perchè muovermi addosso con tante arti per farmi
comparire colpevole? O come potè affermare l'Accusa, che non
occorrono prove di coartazione nei primi giorni successivi all'infausto
otto febbraio? Come sostenere, che all'opposto si trovano
prove che ogni violenza escludono? Come la mano le resse scrivere,
che alla decadenza del Principe, e alla proclamazione della
Repubblica io non mi opposi, tranne che dopo la notizia della disfatta
di Novara? Perchè l'Accusa dei testimoni cita quelli, che
reputa dannosi, e scarta i favorevoli ricercati dalla Procedura? O
a che mira l'Accusa? A qual mai fine tende? Per conto di cui ella
lavora? Pel Principe no... dunque per cui? — Io tremo investigare...
io raccapriccio indovinare per conto di chi lavora l'Accusa. — Certo
questo pervertimento nello ufficio del Custode della Legge
svela una infermità profonda nel corpo sociale, conciossiachè i
Magistrati oggimai nulla più abbiano ad invidiare ai Sacerdoti di
Teute.
</p>

<p>
Importa poi intorno alle allegazioni di questa parte dell'Apologia
avvertire, che alcune narrano fatti i quali non si possono
revocare in dubbio, corrette in qua e in là di qualche inesattezza;
altre parlano di dottrine, d'impulsi, e di provvidenze da prendersi.
In quanto esse emanano dalla <i>Costituente</i> o dai <i>Circoli</i>, facilmente
s'intende che equivalevano ad ordini da eseguirsi senza
fiatare, però che venissero appoggiate con le armi da gente accesissima
e disposta al mettere a sbaraglio la vita, pure di riconquistare
la patria, e le paterne case, e tutto quanto all'uomo è
più dolce quaggiù: in quanto si partono poi da altri Giornali, si
consideri che se non coartavano direttamente, tanto più comparivano
terribili suscitando sospetti, infiammando ire, e spingendo
la plebe cieca a disfarsi con qualunque mezzi, e i violenti accettatissimi,
del Governo costituito. Un po' più tardi mostrerò a prova
<span class="pagenum" id="Page_348">[348]</span>
come io fossi in grido di traditore, posto segno alla rabbia del
Popolo.
</p>

<h3>
§ 3. <i>Spedizione al Porto Santo Stefano.</i>
</h3>

<p>
Delle cose fin qui discorse sommerò unicamente quelle che
allo scopo di questo paragrafo si riferiscono. Nei giorni antecedenti
al quattordici febbraio fu chiarito come due cose si facessero:
1<sup>a</sup> <i>eccitamenti</i> urgentissimi al Popolo e al Governo; 2<sup>a</sup> <i>coazione</i> a
quest'ultimo, affinchè intorno al dimorare del Principe nel Porto
Santo Stefano senza indugio alcuno provvedesse. Accusavasi il
Governo ora di non avere seguíto il Granduca a Siena; ora di esserselo
lasciato fuggire dalle mani; per ultimo, il Governo <i>nemico
espresso</i> del Popolo predicavano, e fu qualificato perfino uguale a
quelli con cui allora tenevamo guerra: nemici in Toscana, non
fuori, dicevano, dovevansi cercare, finchè ci fermava stanza il
Principe. Ma quello che mi pareva troppo più grave era lo eccitamento
quotidiano, o piuttosto continuo, impresso al Popolo per
ispingersi in massa contro Porto Santo Stefano; erano gli apparecchi
dei Circoli a chiara prova raccolti non pure <i>fuori</i> del Governo,
ma <i>contro</i> il Governo. Ben poco intendimento ci vuole a
conoscere la opera indefessa dei Circoli per usurpare l'autorità e
adoperarla in concetti diversi ai governativi, anzi in danno manifesto
di quelli.
</p>

<p>
Proseguendo a trattare il doloroso tema, esporrò altre prove
speciali in proposito, che sono venuto estraendo dai Documenti
stessi dell'Accusa.... prugnole acerbe e scarse date dalle spine
della siepe! — E qui si consideri la mia miseria, e si giudichi se
è cosa non dico consentanea a giustizia, ma ai sentimenti primi
di umanità, che dalla officina del nemico io abbia a prendere
quelle sole armi ch'ella crede potermi concedere della difesa. — Le
difese si compongono di fatti; ma se mi togliete il mezzo di
poterli rintracciare, ordinare e accompagnare dei necessarii commenti,
si rende manifesto che la difesa è negata. Le cose sono
come elle sono, non quali si vorrebbero fare apparire, quantunque
verso me neanche le apparenze si abbia voluto adoperare: avvilire
e opprimere fu il truce programma di chi mi perseguita; miserabili
furono i conati nell'uno intento e nell'altro; ma il secondo
sta in loro potere, il primo no. Intanto rimarrà, e me ne
dolgo, come uno sfregio in faccia alla civiltà toscana la memoria
<span class="pagenum" id="Page_349">[349]</span>
dello avermi posto senza pudore a canto di assassini e di ladri....
Ma io ho bisogno di mantenermi pacato; quindi, tronca a mezzo
ogni amara considerazione, riprendo lo interrotto lavoro.
</p>

<p>
Nel <i>Corriere Livornese</i> del 12 febbraio trovo un documento in
data dell'8-9-10 febbraio, dal quale si ricava che il Circolo Grossetano
«adunatosi per urgenza, inviò una Commissione all'Alberese
per invitare il Granduca a ridursi in Grosseto, nel caso si
fosse allontanato da Siena per timore di Partiti, dove avrebbe
goduto perfetta tranquillità, e consigliarlo al tempo stesso a
tornare alla Capitale. La Commissione giunse all'Alberese dopo
la partenza di S. A. per Santo Stefano, e allora colà si diresse.
La Commissione di ritorno a Grosseto dichiara non avere potuto
rilevare la intenzione del Principe di restare o di partire,
e non sapere se a quella ora si fosse o no imbarcato. Il Circolo
avvertito <i>che si trattava di fuga, manda sollecitamente al Comitato
di pubblica sicurezza di Grosseto due petizioni, richiedendo con la
prima una continua vigilanza della persona del Principe, onde sapere
se partiva, per dove, e con quali intenzioni; — con la seconda
venisse stabilita una continua corrispondenza col Governo centrale di
Firenze</i>. — Il Circolo popolare avendo fondati sospetti che nei
reali Presidii si tenti uno sbarco per una reazione, e verificato
che tutto il littorale, non che i Forti di Porto Ercole, Santo Stefano
e Palmanuova, sieno sprovvisti della guarnigione necessaria, — fu
stabilito dirigersi al Comitato di pubblica sicurezza,
affinchè di concerto con le Autorità governative <i>stabilisca il pronto
armamento del littorale, e dei Forti dei reali Presidii</i>.»
</p>

<p>
Nel giorno <i>dieci febbraio</i> troppo più fiera notizia mi perviene
da Livorno: i Deputati Grossetani essersi collegati con quei di Orbetello,
Porto Ercole, Magliano, Talamone, e di altri luoghi, e tutti
insieme avere deliberato, il Principe non <i>potesse</i> nè <i>dovesse partire,
al Vapore di prendere il largo s'intimasse, la reale famiglia a Monte
Filippo si sostenesse</i>.<a class="tag" id="tag317" href="#note317">[317]</a>
</p>

<p>
Alle ore 3 del giorno 11 febbraio, da Grosseto scrivono a Livorno:
«L'attitudine di Grosseto è imponente per reprimere qualunque
reazione da chiunque e da qualunque parte si manifestasse.
Il voto dei patriotti, che tanti ne albergano qui, quanti
in una grande città, è la indipendenza d'Italia. Il già Principe
<span class="pagenum" id="Page_350">[350]</span>
trovasi a Santo Stefano; tenta il vile di fare suscitare la guerra
civile: è impossibile. La Maremma non sarà la <i>Vandea</i>, nè l'antica
<i>Valdichiana. La Maremma, e specialmente Grosseto, darà esempio
luminosissimo di amore per la Italia</i>: lo vedrete. Si <i>attendono</i>
truppe per terra e per mare all'oggetto di snidare quel covo di
uccelli rapaci dal Porto Santo Stefano.»<a class="tag" id="tag318" href="#note318">[318]</a>
</p>

<p>
E quattro ore prima, dallo stesso Porto Santo Stefano, mandavano:
«Questo codardo Principe ex-Granduca di Toscana ha
impedito al Pretore di pubblicare i Proclami del Governo Provvisorio,
ed ha minacciato il paese con dire, che ha a sua disposizione
cento pezzi di cannone. Egli tenta di far nascere la
reazione, ma non ci riuscirà, per Dio! Questo è il tempo di
fargli conoscere qual destino serbi la Italia ai Principi traditori
come lui.... <i>Noi confidiamo nel soccorso dei nostri fratelli di
Grosseto, e nel Governo Provvisorio</i>.»<a class="tag" id="tag319" href="#note319">[319]</a>
</p>

<p>
Intorno alle disposizioni delle genti maremmane, possiamo
ricavarne conoscenza dalla lettera pubblicata dall'Accusa a pagine
833: «<i>Gli animi sono ardenti, e vogliono finirla una volta per
sempre con un ex-Principe traditore</i>;»<a class="tag" id="tag320" href="#note320">[320]</a> e dall'altra pubblicata a
cura dell'Accusa medesima a pagine 835 del volume citato: «<i>Presto
presto la Maremma si leverà come un solo uomo contro chi ha
vilmente tradito la Italia</i>.»
</p>

<p>
I Giornali andavano propagando: «Leopoldo d'Austria non
ebbe vergogna di dire alla Deputazione del Circolo popolare di
Grosseto — che <i>Egli in questi ultimi tempi aveva ricevuto molti
dispiaceri dai Grossetani</i>. Quando la Commissione in adunanza
solenne riferiva tali parole, il Popolo fremeva d'indignazione, e
decretava fino d'allora che lo ex-Granduca era uno dei membri
della Camarilla di Gaeta.»<a class="tag" id="tag321" href="#note321">[321]</a>
</p>

<p>
Dal Porto Santo Stefano, asilo periglioso del Granduca, ai
Circoli corrispondenti scrivevano: «Sarebbe necessario, che il
Governo adottasse pronta ed energica risoluzione, tentando un
<span class="pagenum" id="Page_351">[351]</span>
colpo ardito in quel nido di reali vipere, onde cacciarle lungi
dalle nostre terre.»<a class="tag" id="tag322" href="#note322">[322]</a>
</p>

<p>
E perchè alla richiesta tenesse dietro lo effetto, muovevansi
da Grosseto Deputazioni a Firenze, le quali ingrossate da quanti
Faziosi stanziavano qui, armate di prepotenza e di audacia in
virtù degli erudimenti del Circolo fiorentino, venivano a costringermi
con ineluttabile pressura. Chi sia, che revochi al pensiero
quale e quanta fosse la veemenza dei partigiani a cotesti giorni,
e la Toscana fin dentro le viscere commossa da speranza, da terrore,
e da furore di mettere le mani nel sangue, non reputerà esagerate
le tinte colle quali ce li dipinge il Decreto del 10 giugno 1850.
</p>

<p>
Narrava taluno di Grosseto, il <i>16 febbraio</i>, come: «La deputazione
inviata al Governo Provvisorio...... fosse tornata con le
più liete assicurazioni per parte del Governo, che la Maremma
<i>sarebbe coadiuvata nei suoi generosi sforzi di patriottismo con tutti
i mezzi</i>. — Molti egregi Maremmani si uniranno al D'Apice, e lo
seguiranno nella sua importante missione.»<a class="tag" id="tag323" href="#note323">[323]</a> Ed altra testimonianza
di queste Deputazioni ce la porge il <i>Corriere Livornese</i>
del <i>23 febbraio</i>: «Il Circolo popolare (di Grosseto) ha tenuto la
sua seduta straordinaria per udire la relazione dei Deputati
cittadini.... di ritorno dall'Assemblea tenuta dal Circolo Popolare
di Firenze il 18!....»
</p>

<p>
Già fu chiarito a prova, i Circoli fatti omai governo distinto,
e aspirando a diventare il solo, corrispondere inquieti e sospettosi
fra loro; non pertanto occorre traccia nei Giornali del tempo come
in questa occasione più operosi che mai si restringessero a
operare.
</p>

<p>
Il Circolo di Orbetello, l'altro di Grosseto, corrispondono non
pure col Circolo centrale di Firenze, ma con quello ancora di Livorno.
</p>

<p>
A comprendere la tremenda attività del Partito, che urgeva
stringentissimo a prendere immediati provvedimenti, importa riferire
parte della corrispondenza dei Circoli. Nessun Governo mai
si auguri trovarsi tanto bene servito come i Circoli erano: io
poi sovente all'oscuro di tutto; sicchè venendo a me i più impronti
faccendieri di quello, smaniosi per notizie più fresche, e trovatomi
<span class="pagenum" id="Page_352">[352]</span>
ignaro perfino di quelle ch'essi sapevano, trascorrevano in rampogne
acerbe di colpevole negligenza, e di peggio.
</p>

<p>
 Da Santo Stefano, nel giorno <i>8 febbraio</i>, all'<i>Alba</i> e agli altri
Giornali mandano: <i>a ore 2 p. m.</i>, l'arrivo del Granduca con parte
della sua famiglia, e dei signori Sproni e Conticelli, su di una
barca peschereccia partita da Talamone a mezzogiorno.
</p>

<p>
<i>A ore 4 e ½</i>, arrivo della Granduchessa col resto della famiglia.
Albergo in casa <i>Sordini</i>, magazziniere del sale e tabacco. Sospetti
di fuga.
</p>

<p>
<i>Ore 8 e 9 p. m.</i>, arrivo di due <i>staffette con dispacci</i>.
</p>

<p>
<i>9 febbraio, 9 ore p. m.</i>, arrivo della fregata inglese.
</p>

<p>
Da altra corrispondenza pervennero ai Circoli i minimi particolari,
come: L'aspirante inglese posto a guardia del Granduca;
la tristezza dei membri componenti la R. Famiglia; il cibarsi di
S. A. di alcune gallette navigando da Talamone; l'arrivo di carrozze,
equipaggi, segretarii e servi.
</p>

<p>
<i>13 febbraio 1849</i>. Il Granduca è sempre in Santo Stefano.
Sparge danaro. <i>Grossetani hanno rotto la strada che conduce a Santo
Stefano. Le popolazioni maremmane tutte in armi, avverse al Granduca</i>.
</p>

<p>
<i>15 febbraio 1849, ore 12 m.</i> Partenza del Ministro inglese. — Il
<i>Virgilio</i> va a Ponente con due compagni di Sir Carlo Hamilton.
</p>

<p>
<i>Ore 3 p. m.</i> Istruttore dei Principini s'imbarca per l'<i>isola
del Giglio</i> o per <i>Gaeta</i>, come sembra, <i>per fissare un palazzo di
dimora</i>.
</p>

<p>
<i>Ore 4 p. m.</i> Visita delle LL. AA. al <i>Can Mastino</i>; voce che
sieno partite, ma tornano a terra; pure si accerta, <i>che poco più si
trattengano</i>.
</p>

<p>
<i>16 febbraio, ore 7 a. m.</i> Nella notte è arrivato dall'Alberese un
Bestiaio con <i>dispaccio pel Granduca</i>.
</p>

<p>
<i>Ore 9 a. m.</i> Arrivo dell'Agente dall'Alberese con venti starne
e un capriolo.
</p>

<p>
<i>Ore 2 p. m.</i> Fregata mette segnali.
</p>

<p>
<i>Ore 4 p. m.</i> Il Granduca va a bordo della Fregata <i>Teti</i> in
compagnia del Comandante.
</p>

<p>
<i>Ore 5 p. m.</i> Arrivo di un <i>espresso</i> a spron battuto con dispacci
pel Principe.
</p>

<p>
<i>17 febbraio, ore 6 ½ a. m.</i> Leopoldo è sempre in Santo
Stefano.
</p>

<p>
<i>Ore 7 a. m.</i> Arrivo del <i>Porcospino</i>.
</p>

<p>
<span class="pagenum" id="Page_353">[353]</span>
<i>Ore 6 p. m.</i> Sembra che il Granduca <i>voglia partire. Imbarca
sul Can Mastino bauli, valigie ec.</i>
</p>

<p>
<i>Ore 10 p. m. Seguita lo imbarco.</i>
</p>

<p>
<i>18 febbraio, ore 12 ½ di mattina</i>. Arrivano i Ministri di Francia
e Spagna. Sono presenti quelli di Piemonte, Roma, Svezia,
Prussia: si attende il Russo. — Stanno ancorati in porto <i>Teti,
Porcospino, Can Mastino</i>. Sordini e Lambardi al fianco del Granduca. — Prete
Baldacconi <i>mandato a Siena per motivo segreto</i>. Dama
Palagi sviene alla lettura di certa lettera. Frequente convocare
del Corpo Diplomatico. <i>Imbarco e disbarco di arnesi. Incertezza di
atti</i>. Paese tranquillo.
</p>

<p>
Da altra corrispondenza:
</p>

<p>
<i>Porto Santo Stefano, 14 febbraio. Porco-Spino parte per Napoli
col carico dei danari l'11</i>; torna il <i>12 col Can Mastino</i>.
</p>

<p>
Staffette in questo giorno non sono arrivate.
</p>

<p>
<i>Ore 6 p. m. Sul Virgilio</i> arriva il Ministro Sardo. Servitore
supposto del Ministro Inglese, è napoletano. <i>Bellerofonte</i> dicesi navigare
per questi paraggi.
</p>

<p>
<i>15 febbraio, ore 7 a. m.</i> La notte senza staffette.
</p>

<p>
Altrove si troverà più completa e continua questa corrispondenza,
dalla quale risulta quanto grandi fossero il sospetto della
Fazione, ed anche la paura generatrice di partiti disperati; e quindi
la vigilanza mantenuta su tutti e su tutto, alla quale riusciva
impossibile che potessi sottrarmi io.
</p>

<p>
Ciò posto, ricerchiamo prima quali potevano essere, e quali
di fatti erano le mie apprensioni, e poi esamineremo il contegno
tenuto.
</p>

<p>
Primieramente, io opinava che S. A. avesse in animo di partire
aspettando il benefizio del tempo, il quale, come dimostrerò a
suo luogo, doveva riuscirgli favorevole, e somministrava l'unica
via per conseguire lo intento in quella guisa ch'egli pure desiderava;
mi confortavano a credere così le informazioni ricevute, di
cui trovasi testimonianza nel Dispaccio diretto da lord Hamilton a
lord Palmerston in data del <i>7 febbraio 1849</i>: «Il Granduca.... mi
chiede, che io voglia ordinare ad uno dei Vapori di S. M. di
essere nel Porto di Santo Stefano <i>domani sera, per ricevere esso
e la sua famiglia sul bordo</i>.... Non conosco se la intenzione del
Granduca sia andare alla Elba, o no.» — (Collezione di Documenti
citata). — Il Piroscafo tardò un giorno; invece della sera dell'8 arrivò
<span class="pagenum" id="Page_354">[354]</span>
in quella del 9. — Opinione universale fu che l'A. S. in Inghilterra
o a Gaeta riparasse. Lo imbarco e lo sbarco delle masserizie
dimostra l'animo perplesso a stare o a partire. Il Porto
Santo Stefano poi non poteva essere lungamente stanza pel Principe
e la sua R. Famiglia, atteso i disagi del luogo; i cariaggi,
mancando locali capaci a ricettarli, stettero al sereno; nè casa Sordini
era atta a tanti ospiti.
</p>

<p>
Nella notte dell'<i>8 febbraio</i> pervennero al Principe due staffette,
in virtù delle quali io pensai che egli fosse consigliato a
restare, nel presagio che la Toscana commossa con universale dimostrazione,
Governo Provvisorio e Costituente rovesciando, lo
richiamasse al trono.
</p>

<p>
In quanto ai disegni della Fazione, non vi era dubbio da accogliere;
ad uno di questi due scopi ella tendeva con tutte le
forze, o cacciare il Principe, o impadronirsene. L'animo mio ondeggiava
combattuto da pensieri angosciosi. — Nonostante io esitava,
e vinto dalla gravità dei casi rimanevami inerte. Ma quando
da un lato i Circoli, le Deputazioni e il Popolo frementi d'ira,
vennero ad accusarmi dicendo: «Che avete voi fatto da sei giorni
a questa parte? Nulla. Voi ve la intendete co' nostri nemici;
voi la rovina del Paese preparate e la vostra;» e dall'altro udivo:
«Il Popolo <i>farà da sè</i>, il Governo è ormai impotente a salvarlo:
egli nulla vuole conoscere, nulla sapere: si manderanno frattanto
mille uomini armati a Siena; il Popolo sorgerà come un
uomo solo: presto la Maremma sarà tutta in armi; gli animi ribollono
ardenti e vogliono finirla....» con le altre più cose, che
prego i lettori di rammentare, e dispensarmi dal travaglio di riferire
da capo; coartato allora in guisa, che nessuno io penso abbia patito
violenza pari alla mia, nel curvarmi sotto il giogo provvedo ai
fieri eventi che presagivo probabili; e tale fu il mio consiglio:
dissuadere i Popoli Maremmani da muoversi senza ordine del Governo,
e indurli a sottoporsi al comando del Generale D'Apice; nel
mentre che la imposta leva in massa sembro assentire, prescrivere
che si adunasse gente eletta, usa alla disciplina, e sempre al Generale
D'Apice nei suoi moti si sottomettesse; raccolta così una colonna
di milizie ordinate, contenere le Popolazioni nei moti impetuosi,
e impedire che la Fazione senza o contra il Governo si
agitasse; intanto fare comprendere a S. A. che lasciasse tempo
al tempo, e in altra parte attendesse quello che pure stava in
<span class="pagenum" id="Page_355">[355]</span>
cima dei suoi pensieri, ritornare senza spargimento di sangue a
reggere mite popoli miti; in qualunque caso tenere apparecchiata
una forza per tutelare la persona del Principe, e la sua famiglia,
dal minacciato attentato d'impadronirsi di loro. Rammentisi che
le Deputazioni maremmane non intendevano già <i>coadiuvare</i>, bensì
essere <i>coadiuvate</i>; la quale cosa importa, che i Maremmani volevano
formare la parte principale della impresa; rammentisi la
strada grossetana tronca, e l'accusa di essermi lasciato sfuggire
il Granduca dalle mani, e la deliberazione presa di ridurlo a
Monte Filippo: rammentisi eziandio le popolazioni in arme avverse
al Granduca, e la notizia che si leverebbero in breve come un
uomo solo, e l'ardore di cui si mostravano prese, e il proponimento
di <i>finirla una volta per sempre con lui</i>... E ritenuto tutto
questo, ed altro ancora che non ricordo, domando s'egli era bene
lasciare che cotesto assembramento di uomini esaltati si operasse? — I
miei Giudici dunque non avrebbero pensato ad alcuna
provvidenza al fine d'impedirne o reggerne i moti? Hanno mai
avvertito i miei Giudici alle sventure, che dovevano temersi possibili
dal mescersi di tante generazioni di uomini senza freno, e
senza guida? — Balenò mai loro alla mente il fiero caso, ch'esse
giungessero a impedire la partenza del Principe.... e quello, che è
anche a imaginarsi più orribile, che lo sostenessero?
</p>

<p>
Accusa, Giudici, — che fin qui non mi avete giudicato, ma calunniato, — non
parlo a voi. Voi irridete le mie parole, e a mezza
voce mormorate il ritornello:
</p>

<div class="poem">
<p><i>Lustre, mostre, ed arti per parere;</i></p>
</div>

<p>
<i>arti solite di chi doppio ha il cuore</i>, con quello che seguita: — io
parlo al Paese, che mi sarà più pio.
</p>

<p>
Consideriamo il Dispaccio al Governatore di Livorno: la sua
data è del <i>14</i> febbraio; — <i>dunque molto tempo</i> dopo le coartazioni e
le minaccie perigliose della stampa, dei Faziosi, del Circolo fiorentino
e delle Deputazioni maremmane. Il Dispaccio parla di <i>lettere
che mi vengono poste sotto gli occhi</i>; dalle quali espressioni si ricava,
che una gente estranea, desumendone necessità di misure
immediate, non mi lasciava neanche tempo a copiarle, <i>onde senza
dilazione si spedissero gli ordini</i>. Dall'<i>8</i> al <i>14</i> febbraio corre pure un
bel tratto! <i>Sei giorni</i>: quanti appunto mi rinfacciavano essermi rimasto
inerte. Nei tempi di rivoluzione sei giorni paiono, e veramente
<span class="pagenum" id="Page_356">[356]</span>
sono, una eternità. La stanza del Granduca al Porto Santo
Stefano si conobbe presto; <i>dunque finchè non mi violentarono, io stetti
inoperoso</i>. Anche qui occorre il caso, che parrebbe a un punto miserabile
e festoso, ove non si conoscesse come tutti i Partiti giudichino
con le mani su gli orecchi, e la benda su gli occhi:
che i Repubblicani mi riprendono da una parte di <i>non fare</i>; l'Accusa
dall'altra mi rimbrotta di <i>aver fatto</i>. Per questo i primi mi
avrebbero <i>tolta la libertà</i>; la seconda mi <i>mantiene prigione</i>! Il Dispaccio
del <i>14 febbraio</i> trascrive, come quello dell'<i>8 febbraio, taluna</i>
delle parole stesse che i Faziosi venuti ad estorcerlo vedemmo avere
già adoperate: <i>si apparecchi gente da ingrossarsi per via</i>; ma però
avverto che sia <span class="smcap">SCELTA</span>; il quale avviso fu introdotto con intenzione
di far comprendere che la gente buona fosse, e ad
obbedire disposta. La frase però più meritevole di essere specialmente
notata è la seguente, posta con cautela, come mi era concesso
in quelle strette: <i>D'Apice scriverà, e attenetevi ai consigli di
lui</i>; e questo importa: <i>nessuno si muova senza ordine del Generale</i>. — Lasciate,
di grazia, lo inviluppo delle parole, che la temperie del
giorno rendeva necessario, oppure ritenetele tutte, ma sotto la
scorza ricercate il vero, e troverete prudente consiglio, non potendo
fare a meno, essere stato quello di apprestare buona e cappata
gente, che sotto gli ordini di Domenico D'Apice (soldato a
cui per la sua temperanza nemmeno rifiuta lode l'Accusa) si tenesse
pronta a fare riparo ai temuti infortunii.
</p>

<p>
E mio concetto fu, qualora il presagito assembramento si avverasse,
spingere D'Apice a presidiare Grosseto, e quivi, recatasi
in mano la somma del comando, reprimere le masse popolari dal
trascorrere contro Porto Santo Stefano, e tenere fermo il Paese
fino alla pronunzia del voto dell'Assemblea toscana.
</p>

<p>
Il Generale D'Apice, oppone l'Accusa, dichiara avere ricevuto
lettera di mio, onde con parte della truppa <i>si dirigesse a
Grosseto</i>; «<i>ma poichè</i>, egli aggiunge, <i>si trattava che cotesta Spedizione
doveva farsi contro il Granduca, che allora era in Maremma,
io ricusai incaricarmene</i>.» — A vero dire, richiamando la mia memoria
su questo punto, posso affermare risolutamente senza timore
di essere smentito, che tale non fu il dubbio esternato a
me dall'onorevole Generale; sibbene la ripugnanza di trovarsi con
poca truppa e male ordinata fra Popoli tumultuanti. Questo però
non toglie punto, che dentro l'animo suo accogliesse anche l'altro
<span class="pagenum" id="Page_357">[357]</span>
che accenna; solo dico che si astenne da parteciparmelo; e
dov'egli mi avesse aperto l'animo suo, conoscendo la fede dell'uomo,
lo avrei chiarito del congetturare suo falso; per tutela,
non per offesa del Principe, volerlo io incamminare a Grosseto,
e commettergli in quella città si fermasse, ogni aggressione contro
Porto Santo Stefano sventasse, i moti tumultuarii prevenisse,
il Paese quieto fino alla pronunzia dell'Assemblea toscana, che
malgrado le opposizioni intendevo convocare, mantenesse.
</p>

<p>
Dell'ordine dato, e della raccomandazione che nessuno senza
comando del Generale si avesse a muovere, oltre al Dispaccio
mandato il <i>14 febbraio</i> al Governatore di Livorno; oltre alle parole
della Deputazione Grossetana, che la gente si sarebbe <i>aggiunta seguitando</i>
il D'Apice; oltre alla dichiarazione, che per muoversi
<i>attendevano</i> le milizie ordinate, ne fanno aperta testimonianza
questi Documenti che ricavo dal Volume stampato dall'Accusa:
<i>ex ore leonis</i>, come Sansone, il mele. —
</p>

<p>
«Al Governatore di Livorno — Petracchi.
</p>

<p>
«La mia colonna è sottoposta al Generale D'Apice, <i>nè posso
muovermi senza suo ordine</i>.» — Pontedera, <i>13 febbraio 1849</i>.<a class="tag" id="tag324" href="#note324">[324]</a>
</p>

<p>
Il medesimo al medesimo:
</p>

<p>
«Ieri sera circa le ore 11 arrivai a Pontedera, donde avvisai
il Generale D'Apice del nostro arrivo, avvertendolo che sarei
partito col treno delle 12 di questa mattina. Ero con la colonna
sotto la Stazione <span class="scp">PRONTO A PARTIRE</span> quando un Dispaccio del Generale
D'Apice <span class="scp">MI ORDINAVA DI RESTARE QUAGGIÙ</span>.» — Pontedera,
<i>14 febbraio 1849</i>.<a class="tag" id="tag325" href="#note325">[325]</a>
</p>

<p>
Dove gli ordini per la Spedizione del Porto Santo Stefano fossero
stati spontanei, io non avrei certo aspettato dal giorno <i>9 febbraio</i>,
in cui seppi l'arrivo di S. A. in quel Porto, al <i>diciassettesimo
a sopportare mossa</i> la colonna Guarducci per Rosignano. Gli
ostacoli frapposti perchè non fosse mandato ad esecuzione quanto
i Faziosi imponevano, appariscono evidenti da questo: la colonna
Guarducci nel <i>16 febbraio</i> si trovava in Empoli:<a class="tag" id="tag326" href="#note326">[326]</a> «La colonna
Guarducci era già partita prima del mio arrivo a Empoli.» Il
giorno <i>17</i>, rimandata a Livorno, s'incamminava per la via littorale
verso Maremma; e non ha guari ho detto: <i>io non l'avrei sopportata
<span class="pagenum" id="Page_358">[358]</span>
mossa il 17 febbraio</i>; <i>imperciocchè senza ordine del Generale
D'Apice, a cui era sottoposta, nè mio, nè di veruno altro Membro del
Governo Provvisorio, si fosse posta in marcia</i>. Il <i>Popolano</i>, che da sè
stesso s'intitolava <i>Monitore del Circolo Fiorentino</i>,<a class="tag" id="tag327" href="#note327">[327]</a> ed era informatissimo
di quanto accadeva, annunzia la partenza del battaglione
Guarducci per Maremma, ma non sa avvertire per comando
di cui, nè a qual fine.<a class="tag" id="tag328" href="#note328">[328]</a> Riscontro sicuro che Guarducci non ebbe
comando nè dal Generale nè da me, è questo: che da Empoli non
lo avremmo respinto a Livorno, ma sì da Pisa su per la Via Emilia
incamminato a Grosseto. — Altra prova che di arbitrio del Governatore
era lo invio del Maggiore Guarducci in Maremma, è considerare
come questi non trasmetta i suoi rapporti al Generale
D'Apice o al Governo superiore, ma renda ragguaglio dell'operato
unicamente al Governatore.<a class="tag" id="tag329" href="#note329">[329]</a> Ancora: il Governo non poteva
intendere col Dispaccio del 14 al Governatore di Livorno, che questi
spedisse il Battaglione Guarducci, però che lo avrebbe fatto
direttamente da sè. Con questo ho voluto dimostrare che, per me,
il Battaglione fu trattenuto fino al <i>17</i> febbraio; che da noi non fu
comandato di marciare alla volta di Maremma; e che il Governo
di Livorno, il quale volle, seppe eziandio incamminarlo immediatamente
là dove il Governo superiore non lo incamminava. Altra
prova che eravamo andati trattenendo la gente dallo accorrere in
Maremma, è l'ordine trasmesso il <i>14 stesso</i>, al Battaglione Petracchi,
di stare fermo a Pontedera, ed incontrarvelo sempre nel <i>17</i>
febbraio. In cotesto giorno il suo Comandante non corrisponde più
col Generale come gli correva obbligo, bensì col Governatore di
Livorno, a cui manifesta il suo <i>pensiero</i> di partire il giorno appresso
per Maremma, non già in virtù di ordine ricevuto;<a class="tag" id="tag330" href="#note330">[330]</a> il Governatore
<span class="pagenum" id="Page_359">[359]</span>
di Livorno, usurpando le funzioni del Generale D'Apice, comanda
senza superiore concerto, e di sua autorità, il ritorno del
Battaglione Petracchi.<a class="tag" id="tag331" href="#note331">[331]</a>
</p>

<p>
<i>Dunque rimane provato che D'Apice non mosse</i> per Maremma, anzi
<i>rifiutò</i> muoversi; che il Battaglione Guarducci, trattenuto fino al <i>17</i>
in Empoli, e nel giorno stesso rimandato a Livorno, si avviò per Maremma
non pure <i>senza</i> ordine del Governo, ma <i>contro</i> la volontà del
Governo; e finalmente che il Battaglione Petracchi tenuto da noi
fermo fino al <i>17</i> in Pontedera è richiamato a Livorno dal Governatore,
che ormai si arroga autorità a disporre le cose a suo senno.
</p>

<p>
Altro riscontro di consigliato impedimento occorre confrontando
la seguente corrispondenza. Il Governatore Pigli domanda
con Dispaccio telegrafico del <i>17 febbraio</i> 1849, ore 11, m. 5 pom.,
al Maggiore Petracchi: «Per ordine del Governo Superiore <i>domattina
circa le 11</i>» (e non era punto vero) «deve essere eseguita
una spedizione di Militi cittadini per oggetto importante. Se ella,
senza nuocere alla missione che l'è meritamente affidata, credesse
far parte con la sua colonna di detta spedizione, o di
mandarne almeno porzione, la prego prevenirmi col mezzo del
telegrafo nel caso affermativo.»
</p>

<p>
Parmi pressochè inutile notare come, se il Governo avesse voluto
servirsi di questa forza, avrebbe trasmesso direttamente gli ordini,
non già pel mezzo del Governatore: infatti, se non per altro, per economia
di tempo, era ragionevole che il Dispaccio restasse a Pontedera,
e non si spingesse a Livorno per ritornare poi a Pontedera: parmi del
pari superfluo ricordare come per avviarsi verso Grosseto il Petracchi
da Pontedera non avesse mestieri di condursi a Livorno: finalmente
nemmeno mi tratterrò ad avvertire una cosa, che, come troppo
ovvia, salta agli occhi dei più idioti; ed è, che avendo voluto
<span class="pagenum" id="Page_360">[360]</span>
spingere gente in Maremma, poco importava la condotta del
Generale D'Apice, dacchè più tardi il Governatore Pigli, quando
ebbe sotto la sua potestà il Battaglione Guarducci, ve lo diresse.
</p>

<p>
Solo mi giovi richiamare l'attenzione di chi legge su questo, che
nel fine di rendere frustraneo l'ordine estorto, nei giorni <i>14</i> e <i>15</i> febbraio,
come dimostrano gli stessi Documenti dell'Accusa,<a class="tag" id="tag332" href="#note332">[332]</a> fu
comandato al Petracchi di non si muovere senza ordine del Generale
D'Apice, e, <i>otto</i> ore dopo lo invito a lui fatto dal Governatore
Pigli, io sospettando di qualche trama, fui cauto di richiamarlo a
Firenze. «Il Presidente del Governo Provvisorio al Comandante
Antonio Petracchi. — Firenze, 15 febbraio 1849, ore 8 a. m. — Venga
subito a Firenze. Prenda una carrozza. Risposta subito.»<a class="tag" id="tag333" href="#note333">[333]</a> Sicchè,
ritenuti nelle nostre mani i battaglioni Petracchi e Guarducci, il primo
a Pontedera, il secondo a Empoli, di gente scelta e disciplinata,
o che presentasse almeno simulacro di disciplina, donde e chi potesse
raccogliere il Governatore di Livorno, in verità non si comprende.
</p>

<p>
L'Accusa insiste allegando lo invio dei <i>12</i> Municipali a Grosseto,
e degli Artiglieri <i>nazionali e di linea</i>, i quali dalla lettera del
Prefetto Massei, riportata nei Documenti dell'Accusa a pag. 321,
ricaviamo sommare a <i>14</i>, e così in tutti a <i>26</i>! — Ma io non ho
trovato ordine alcuno da me, nè da altri, trasmesso al Governatore
Pigli perchè muovesse di arbitrio neppure una persona;
e questo Governatore molte cose faceva a modo suo, più molte si
accingeva a farne; e moltissime poi ne dava ad intendere. Poco
sopra avete osservato come egli avvisasse Petracchi della Spedizione
che doveva essere eseguita la mattina del giorno <i>15</i>, prima
delle ore <i>11</i>, e <i>non fu vero</i>; nella lettera del 14, riportata in nota
qui sotto, annunzia al Prefetto di Grosseto lo invio dei 26 uomini;
aggiunge, che nel veniente giorno partirebbero da Livorno due compagnie
di Guardie Nazionali, e <i>non fu vero</i>; nello stesso giorno 15
afferma altre forze militari provenienti da Firenze capitanate dal
Generale D'Apice costà sarebbonsi dirette, e <i>non fu vero</i>: da Firenze
per lo contrario partì l'ordine che stessero ferme.<a class="tag" id="tag334" href="#note334">[334]</a>
</p>

<p>
<span class="pagenum" id="Page_361">[361]</span>
Il disegno di formare in Livorno un centro di Governo Repubblicano,
nello intento di rovesciare il Governo Provvisorio, vedremo
farsi mano a mano più chiaro che c'inoltreremo a discutere
le imputazioni dell'Accusa. Essa dice: ma voi impediste le
corrispondenze al Principe, e mandaste persone armate a Cecina
per intraprenderle. Io nulla impedii. Il Circolo Grossetano ricorrendo
co' suoi emissarii al Governatore di Livorno, presso cui trovava
più facile ascolto, insisteva per questo provvedimento. Il
Governatore, sempre più emancipandosi, prende le misure che
reputa convenienti, e poi ne avvisa il Governo:
</p>

<p>
«Signor Ministro. Persone autorevoli di questa città mi hanno
fiduciariamente fatto supporre che dal Fitto della Cecina, villaggio
posto sopra la strada maremmana, transitino di frequente
degl'individui diretti a Porto Santo Stefano, i quali, per la loro
indole sospetta, sarebbero meritevoli di tutta la sorveglianza
governativa. Essendomi sembrata cosa di somma importanza
lo attivare senza indugio questa sorveglianza, la quale può condurci
ad utilissimi resultati, sono sceso nella determinazione di
fare la Spedizione per quella località di venti cittadini armati, i
quali, di fatti, nelle ore pomeridiane di oggi partono a quella
volta capitanati e diretti dal nominato Giovanni Scotto. L'ufficio
che eglino debbono esercitare quello si è di vigilare e tenere
di occhio le persone transitanti per detta ubicazione, spingendo
le loro indagini, nei casi di dubbio e sospetto, fino alla perquisizione,
ed effettuandone, occorrendo, anche l'arresto. Per fare
fronte alle spese necessarie al mantenimento dei componenti la
detta Spedizione, è stata, per mio ordine, prelevata dalla Cassa
di questa Dogana la somma di L. 500, su le quali ho fatto una
anticipazione di zecchini 12 al rammentato Giovanni Scotto.
Affrettandomi a renderle conto, signor Ministro, di questa misura,
che ho creduto dover prendere per urgenza, starò in attenzione
delle sue istruzioni in proposito ec. — <i>13 febbraio 1849</i>. — <span class="smcap">C.
Pigli.</span>»
</p>

<p>
Dall'altra parte il Prefetto di Grosseto avvisava il Circolo di
<span class="pagenum" id="Page_362">[362]</span>
Grosseto, avere deliberato di operare in guisa che i Dispacci attinenti
alla Corte Granducale si fermassero. In simili angustie ai
signori Marmocchi e Allegretti non era dato disfare, senza manifesto
pericolo, quello che ormai aveva il Governatore compíto; e
per altra parte, considerando le sciagure a cui sarebbero andate
sottoposte le persone partecipi della corrispondenza se le lettere
fossero pervenute in mano degli arrabbiati, mi sembra che dirittamente
si consigliasse dai predetti Signori, ordinando al Prefetto
di Grosseto procedere <i>con prudenza e saviezza per l'adozione delle
misure necessarie ad assicurare la esecuzione del divisato progetto</i>.<a class="tag" id="tag335" href="#note335">[335]</a>
</p>

<p>
E che tale dovesse essere la intenzione dei signori Marmocchi
e Allegretti nessuno potrà negare, e forse, se interrogato, lo
avrà già detto il signor Segretario Allegretti compilatore dei Dispacci
allegati. A me giovi affermare che io, non pure non concorsi
a impedire la libera corrispondenza a S. A., ma all'opposto,
per quanto stette in me, gliela schiusi. A Sir Carlo Hamilton, che
me ne fece istanza, detti carta amplissima perchè lo lasciassero
passare liberamente; e non solo questa carta io gli affidai, ma
consenso espresso a quanto intendeva proporre.
</p>

<p>
Ed ecco quanto egli aveva in mente proporre, e mi affermò
avere proposto. Spontaneo, o, come credo piuttosto, di concerto
con personaggi cospicui della città nostra, egli restringendosi meco
mi confessava volere tentare l'animo dell'A. S. a deporre i fastidii
del molesto Governo, rassegnandolo al suo reale Primogenito; e mi
ricercava, nel caso che il suo consiglio venisse accolto, se avrebbe
potuto ripromettersi la mia adesione. Io risposi quello che ora
non dubito manifestare: parermi il Popolo troppo acceso adesso;
essere di mestieri liberarlo prima dagli stimoli urgenti e incessanti;
poi dargli tempo a riaversi dal delirio; per questi argomenti egli
sarebbe tornato per certo alla devozione antica; in quanto a me,
tranne la momentanea esaltazione, crederlo, <i>anzi saperlo</i> bene affetto
al Principato; la più parte dei Toscani desiderare le libertà
costituzionali, e di queste chiamarsi contenta; per siffatta mia convinzione,
confermata dai Rapporti officiali e da particolari notizie, potere
egli ritenere per fermo, che avrei di buon grado aderito a tutto
quanto tornasse <i>di vantaggio al Paese, onorevole per me</i>. Sir Carlo tornando
mi riferiva bene avere del suo proponimento tenuto motto
<span class="pagenum" id="Page_363">[363]</span>
a S. A., ma, rinvenuto il terreno poco arrendevole, essersi trattenuto
dallo insistervi sopra. Motivi di convenienza, che anche in
mezzo ai pericoli e alle provocazioni della intemperantissima Accusa
reputai mio dovere osservare, mi persuasero ad astenermi da
esporre questi fatti, finchè Lord Giorgio Hamilton visse, e Sir Carlo
dimorò in Firenze. Adesso poi che il Signore ha richiamato alla sua
pace l'onorevole ed egregio Lord Giorgio, e Sir Carlo si condusse
altrove, penso potere, senza offesa della delicatezza, manifestare
simili trattati, e prego con fervorosa istanza il nobile Baronetto,
dovunque si trovi, se mai gli perverranno nelle mani queste dolenti
pagine, a rendere pubblica testimonianza in faccia della Europa
se sieno i miei labbri mendaci, o se anche in questa parte
esprimano la verità.<a class="tag" id="tag336" href="#note336">[336]</a>
</p>

<p>
Altro esempio, che il Governatore Pigli faceva da sè, lo troviamo
nello avere pagato lire diecimila al Petracchi per la Spedizione
a Portoferraio, senza ordine del Governo, anzi senza pure
avvisarlo. Di vero, agevole cosa è comprendere come cotesta Spedizione
<span class="pagenum" id="Page_364">[364]</span>
per diffalta di danaro non avrebbe avuto luogo, e il Governatore
per certo doveva avvertire, che non gli essendo provvisti
i mezzi necessarii, non poteva mandarla ad esecuzione, nè le
facoltà sue estendersi a disporre dei pubblici danari; e questo per
lui potevasi avvertire subito per telegrafo, non già aspettare al 10
febbraio quando le cose erano fatte. — Così tra il mandare Dispacci,
e rispondervi, sarebbe scorso tempo sufficiente a sedare
gli spiriti accesi, persuaderli della inanità di cotesto moto, e indurli
forse a desistere.<a class="tag" id="tag337" href="#note337">[337]</a>
</p>

<p>
Altro esempio dello arbitrario operare del Governatore Pigli ci
viene offerto dalla Spedizione fatta dal medesimo, fino dall'<i>11</i> febbraio,
alla Isola del Giglio, della Spronara, per vigilare persone sospette,
e pubblicare Proclami, della quale avvisa il Governo unicamente
nel giorno tredici successivo;<a class="tag" id="tag338" href="#note338">[338]</a> e sì, che anche su questo, se per via
telegrafica non poteva informarci intorno ai particolari delle cose, gli
era agevole notificarcene la somma. Nel maggiore uopo ci lasciava
per taluni giorni senza avviso delle operazioni che gl'importava
palesarci ormai compíte, comecchè di altre per minuto ci ragguagliasse;
ed egli medesimo il confessa: «La rapida e incessante
successione degli eventi, e le cure che ne conseguitano, assorbono
così il mio tempo da non lasciarmi agio a quell'ordinato e
quotidiano ragguaglio che avevo impreso, e che riannoderò come
prima mi sia concesso, limitandomi di presente a darle conto
dei casi più gravi, e delle più importanti misure.»<a class="tag" id="tag339" href="#note339">[339]</a>
</p>

<p>
Il Rapporto del 14 febbraio incomincia con la protesta medesima:
«Neppure oggi mi è dato riprendere la interrotta narrazione
degli avvenimenti attuali, bastandomi appena il tempo e
le forze di accennare di volo i più notevoli ed importanti.»<a class="tag" id="tag340" href="#note340">[340]</a>
</p>

<p>
L'Accusa sostiene che, ricusato dal Generale D'Apice il comando
della Spedizione pel Porto Santo Stefano, il Governo lo confidava
al Pigli, il quale tosto incamminò La Cecilia per la Maremma
<span class="pagenum" id="Page_365">[365]</span>
verso Porto Santo Stefano. Contradizioni, e peggio: nè
l'una cosa, nè l'altra. La Cecilia per ordine del Governatore di
Livorno, non già spedito dal Governo o da me, precede la Colonna
Livornese, e va per mettersi a capo delle Guardie Nazionali della
Maremma; poi fa una giravolta, pubblica Proclami, nessuno gli dà
retta, e torna maledicendo ai Maremmani. Il Governatore non
ebbe mai altra commissione, tranne quella di adunare gente scelta,
e dipendere dagli ordini del Generale D'Apice. A D'Apice fu
proposto il comando delle forze nel caso che si avesse dovuto spedirle
a Grosseto; egli non accettò lo incarico, e <i>a nessuno altro
venne conferito giammai</i>. Chi sostiene diversamente, a chiare note
si sappia ch'ei calunnia, all'atroce intento di nuocere contro la
verità manifesta. Infatti, quando ebbe questo ordine il Pigli, che
l'Accusa fabbrica nella sua officina? prima, o dopo il <i>14</i> febbraio?
Prima no, conciossiachè pel Dispaccio incriminato del 14 la <i>gente
scelta doveva apparecchiarsi, e dipendere</i> dal Generale D'Apice, e per
le prove superiormente addotte ne dipendeva; dopo nemmeno, dacchè,
oltre il Dispaccio del 14, per frugare che abbia fatto, l'Accusa
non ha potuto rinvenirne altro. Qui dunque si tratta, io lo
ripeto, di calunnia, non già di accusa.<a class="tag" id="tag341" href="#note341">[341]</a>
</p>

<p>
Ma la presente materia merita di essere più sottilmente
considerata, onde si faccia luce maggiore nella ragione degli uomini
e dei tempi. Coloro che volevano strascinare il Paese al compimento
della rivoluzione, sfiduciati d'incontrare nel Governo arrendevolezza,
si volsero a quelli che meglio parvero disposti a
secondarli; e fra questi venne lor fatto incontrare, più accesi degli
<span class="pagenum" id="Page_366">[366]</span>
altri, Carlo Pigli e La Cecilia; noi li vedremo collegati avversare
il Governo, tentare ogni via di usurpare il Potere per promuovere
la Repubblica, e per altra parte noteremo indirizzarsi a
loro uomini perversi con orribili proposte. Alfine l'uno è deposto
dall'ufficio, l'altro avviato fuori del Paese.
</p>

<p>
La Cecilia crebbe avverso a me: delle sue qualità morali non
parlo, chè a me nulla è noto che onorevole non gli sia; favello
dell'uomo politico. Io presto ebbi a conoscerlo irrequieto e dominato,
più che da altro, da certo spirito torbido che lo agitava a
fare e a disfare.<a class="tag" id="tag342" href="#note342">[342]</a> I Livornesi, i quali, più che altri non estima, aborrono
<span class="pagenum" id="Page_367">[367]</span>
i commuovimenti inani o pericolosi, spesso venivano o
mandavano a lamentarsi meco di lui, e mi pregavano trovare
modo ad accomiatarlo onestamente. La corrispondenza officiale ha
da porgere di questo piena testimonianza; in suo difetto, ne occorre
traccia nel <i>mio</i> Dispaccio telegrafico al Governatore di Livorno
del 19 novembre 1848: «I reclami contro La Cecilia crescono
di momento in momento. Invitisi venire a Firenze per
conferire col Ministero.» Egli prima mi tenne caro; quando poi
mi conobbe avverso alla Repubblica, prese a inimicarmi con molta
acerbezza nel <i>Corriere Livornese</i> che tolse a dirigere: però nel <i>7
marzo</i> stampa su l'<i>Alba</i>, Giornale devoto a parte repubblicana, essersi
ritirato da cotesta Direzione per <i>la stupida servilità dei tipografi
proprietarii del Giornale</i>. I tipografi gli rispondevano: «Non
essersi già ritirato, ma averlo essi licenziato, e averne avuto
motivo non dalla stupida servilità loro, ma dalle sue continue
incoerenze, avendo fatto subire in breve tempo al Giornale cento
variazioni e colori diversi: ora adulando il Governo in cose che
nessuno lodò, anzi biasimò (come nel Discorso della Corona
per l'apertura delle Camere!), ora <i>facendogli una opposizione alla
quale la opinione pubblica ripugnava</i>.»<a class="tag" id="tag343" href="#note343">[343]</a> Mandato a Roma da Montanelli
come Console toscano, in breve renunzia e torna in Livorno.
Qui domina Pigli, e lo governa a suo senno: va, viene, capovolge
ogni cosa; si accompagna a tutti i conati per istrascinare il
Governo a proclamare la Repubblica, ed unirsi, senza indugio, con
Roma. Quando mi verranno consegnate le carte della mia amministrazione,
confido potere ordire più completa storia; — costretto
a valermi delle carte dell'Accusa, a <i>nuocere copiose, a salvare parche</i>,
mi si presenta nel primo di marzo 1849 un Dispaccio, dal
quale si argomenta come La Cecilia si affaticasse a conseguire
qualche grado superiore nello esercito, ed io rispondo: «Gli ufficiali
<span class="pagenum" id="Page_368">[368]</span>
delle milizie sono destinati, e La Cecilia guasterebbe ogni
cosa. A Pistoia lo Ufficiale superiore sarà Melani colonnello, a
San Marcello Razzetti maggiore; <i>non facciamo confusione</i>. Riguardo
ai mezzi, bisogna regolare le cose in maniera <i>che lo impiego
della fortuna pubblica si faccia rigorosamente, e possa darsene
sempre esatto conto. Entrerà nelle previsioni del Governo mandare
un quartier-mastro pagatore</i>.» Pigli risponde: La Cecilia non essere
eletto <i>a comandare truppe, solo a precederle fino a Lucca, onde
provvedere ai bisogni delle nostre colonne, e averlo inviato i Maggiori
Guarducci e Petracchi; stasera o domattina aspettarsi reduce in Livorno</i>.<a class="tag" id="tag344" href="#note344">[344]</a>
All'opposto ricaviamo dai Documenti che La Cecilia il Generale
comandante le Milizie toscane non cura, molto meno il Governo,
bensì col Governatore di Livorno unicamente corrisponde; in
quel giorno stesso egli lo avvisa non avere trovato cavalli da
treno, e fra le altre cose, che alle due partirà per Lucca. Un poco
più tardi: <i>avere passato in rivista la compagnia di Pisa</i>, e, dopo altre
notizie, domanda l'approvazione del Governatore.
</p>

<p>
Barli, comandante di Piazza a Pisa, per telegrafo avverte:
essersi presentato il signor Colonnello La Cecilia <i>con una Circolare
del Governatore di Livorno, che lo autorizza a presentarsi alle Autorità
Civili e Militari, per essere assistito in ogni sua operazione a reclutare
Volontarii, e cavalli per l'artiglieria nazionale</i>; avergli domandato
quanta cavalleria fosse disponibile in questa Piazza; domandare
istruzioni per non intralciare le operazioni di cotesto Dipartimento.<a class="tag" id="tag345" href="#note345">[345]</a>
</p>

<p>
Sicchè quanto fosse vero, che Petracchi e Guarducci avessero
inviato la Cecilia, e non il Governatore, di qui apparisce espresso.
Per queste notizie accorgendomi come ormai volesse stabilirsi un
Governo di fatto Repubblicano a Livorno, di cui Pigli avesse ad
essere la mente, e La Cecilia la spada, mando al Governatore:
</p>

<p>
«Lo invio del La Cecilia è uno dei <i>soliti spropositi</i>; domanda
artiglieria, cavalleria, e altro da Pisa. Tu hai azione <i>dentro</i> il tuo
Dipartimento, <i>fuori</i> no; non puoi farlo senza mandare sottosopra
ogni cosa. Per Dio, così rovina la impresa. Dite il vostro
bisogno. Dite come potete provvedere per voi, e come deve
aiutarvi il Governo centrale. — Manderemo ufficiali a posta. Il
<span class="pagenum" id="Page_369">[369]</span>
Comandante di Pisa, come è naturale, non sa che fare. <i>Si richiami
La Cecilia con bel garbo</i>.<a class="tag" id="tag346" href="#note346">[346]</a>
</p>

<p>
Pigli per gratificarsi i Volontarii livornesi, promette di propria
autorità venti crazie al giorno di paga. Avverto, che questo negozio
sconvolge da cima in fondo lo esercito, imperciocchè tutti pretendono
paga uguale; per rimediare, suggerisco far credere che
la differenza della paga ricevano dal Municipio; <i>scongiuro non prendano
misure senza concerto nostro</i>; altrimenti, quando più la disciplina
e la organizzazione abbisognano, ci casca addosso il caos.<a class="tag" id="tag347" href="#note347">[347]</a>
La Cecilia, apprendendo che l'ordine del Pigli intorno alla cavalleria
non verrà eseguito, gli scrive parole concitate contro il Governo
superiore.<a class="tag" id="tag348" href="#note348">[348]</a> Pigli risponde insistendo non avere egli inviato
La Cecilia... «Che debbo farci?» egli aggiungeva: «gl'imbarazzi
sono molti!»<a class="tag" id="tag349" href="#note349">[349]</a> Questa parevami, ed era, duplicità manifesta. Da
lunga pezza io era informato delle disposizioni di Carlo Pigli ostili
al Governo, dello studio posto da lui a radunare un partito gagliardo
in Livorno, della sua professione nuovamente repubblicana,
del suo accontarsi co' più ardenti di cotesta parte, non
meno che dello agitarsi perpetuo del La Cecilia. Certo mio parente,
che di me, troppo spesso fiducioso più che non conviene,
prendeva amorevole cura, sorprende e mi reca lettere, inviate
da un Frugoni di Lerici, capitano di mare, e proprietario di bastimenti,
a La Cecilia, con le quali gli proponeva alla ricisa di
ammazzarmi come traditore, e surrogare lui a me, Pigli a Mazzoni
come uomo inetto; si lasciasse Montanelli, finchè non si
trovasse meglio. Dai Documenti raccolti per opera dell'Accusa
resultano le prove di questi fatti, i quali vengono per altri riscontri
confermati in processo. Spedito Marmocchi a Livorno a investigare
le cose, così riferisce nel 5 marzo: «Non ho scritto fino ad
ora, perchè ora solamente ho un concetto preciso delle cose in
questa città. Ho sentito molte persone di opinione diversa. Vado
per la diagonale e vado bene. La cosa principale per la quale
sono qua è una ridicolezza. Pigli è lo stesso amico di prima, sincero
e ardente. La differenza è nella salute, perchè io l'ho trovato
<span class="pagenum" id="Page_370">[370]</span>
veramente decaduto. Si regge mercè lo spirito, e considererebbe
siccome gran favore la sua licenza, o almeno una gita
di riposo nel suo paese per un mese. Bisogna dare un collocamento
conveniente a La Cecilia. In tutti i modi, subito. Non ha
il seguito che credete, no, <i>ma manca l'antica amicizia</i>, e di
gran cuore se ne andrebbe. Quel di Lerici è un fatuo; non è
nulla; vorrebbe vendere al Governo Provvisorio alcuni bastimenti,
ecco la chiave di tutto. Il Popolo livornese è sempre
eroico e grande; è anche moderato. <i>La Repubblica non è proclamata</i>.
Siamo qui come a Firenze su questo proposito, con la
differenza, <i>che Firenze è una selva di alberi, e qui non ve ne
sono che tre o quattro soli</i>. Volete si tolgano di Piazza, e si
portino in Chiesa fino al giorno che l'Assemblea decreti definitivamente
la Repubblica? Livorno aderisce, e Firenze non sarebbe
così docile. Vedete dunque che cosa è Livorno.»<a class="tag" id="tag350" href="#note350">[350]</a>
</p>

<p>
Il Rapporto del Marmocchi non poteva persuadermi: comunque
vogliasi tenere in poco conto la vita, pure sentirti dire, che
il disegno di ammazzarti è cosa da nulla, non garba ad un tratto;
e il successo venne dimostrando, che Marmocchi per soverchio di
dolcezza neanche nelle altre cose si era apposto al vero. Ad ogni
modo risposi: non potere offerire altro ufficio, che di secondo
segretario a Parigi; però poco dopo aggiungevo, <i>che se l'uomo meritava
congedo, non capivo perchè si avesse a impiegare; ed avvertisse
che la mansuetudine, quando è troppa, rovina</i>.<a class="tag" id="tag351" href="#note351">[351]</a> Marmocchi replica: La
Cecilia accettare; egli essermi ancora molto amico, ma <i>disgraziato</i>;
non potere dirmi tutto per telegrafo; venire La Cecilia a Firenze:
pregarmi riceverlo, in considerazione della lunga amicizia; nessuno
credere a tradimento; <i>quel di Lerici essere fatuo come lo scrittore
della Frusta repubblicana</i>; la passata intrinsechezza con La Cecilia
avrebbe fatto vedere con dolore la presente severità; esultare gli
amici ch'egli partisse, ma non derelitto da me; bene altri nemici
avere il Governo; <i>trovarsi chi traendo argomento dalla miseria corrompe
la plebe; mi manderebbe nella notte uno di questi facinorosi incatenato
a Firenze</i>.<a class="tag" id="tag352" href="#note352">[352]</a> Qualche ora più tardi nello stesso giorno, aggiungeva
avere veduto il Gonfaloniere, il quale si rallegrava col
<span class="pagenum" id="Page_371">[371]</span>
Governo per la misura presa relativamente a La Cecilia, e la opinione
pubblica commendarla.<a class="tag" id="tag353" href="#note353">[353]</a>
</p>

<p>
Nonostante scrissi per via telegrafica: «<i>desiderare non vederlo;
fosse trattenuto, potendo, in Livorno</i>;»<a class="tag" id="tag354" href="#note354">[354]</a> pure egli venne, ed io lo accolsi
con volto sereno e mente pacata; e dopo avergli posta davanti
gli occhi la lettera del Frugoni, lo interrogai, che cosa avrebbe fatto
nel caso mio. Rispose non essere in sua potestà impedire <i>allo
stolto che favellasse secondo la sua stoltezza</i>; e siccome questa mi
parve convenevole scusa, tacqui; non ugualmente bene poteva
scolparsi intorno alla guerra mossa contro il Governo per istrascinarlo
di viva forza alla Unione con Roma, e a proclamare la Repubblica,
o rovesciarlo. «Orsù via, partiti di Toscana,» gli dissi. «e
tutto è posto in oblio.» Partì per Livorno menando a lungo la partenza,
finchè crescendo le manifestazioni di anarchia, aombrate
dal pretesto della Repubblica nel 14 marzo, contemporaneamente
al richiamo del Governatore a Firenze per via telegrafica, scrissi
a Livorno: «S'inviti La Cecilia a partire <i>subito</i>, anche per terra,
per Genova, <i>donde recarsi al suo destino</i>. Qualora non volesse
appagare questi nostri desiderii, noi l'avremmo per tradita amicizia.
Gli si partecipi il Dispaccio.»<a class="tag" id="tag355" href="#note355">[355]</a> Allora si condusse a Genova;
e quivi si andò indugiando sotto vario colore, finchè i successi
della guerra gli dettero campo di presentarsi come utile alla
difesa del Paese.
</p>

<p>
Da Genova nel 27 marzo mi scrisse La Cecilia la lettera che
leggiamo a pagine 222 dei Documenti dell'Accusa; in questa ei
parla di errori commessi dai Comandanti piemontesi nella battaglia
di Novara; poi propone due mezzi di difesa, di cui il primo
sarebbe stato plausibile per quello che in tempi antichi e moderni
ne hanno scritto peritissimi uomini di guerra; il secondo
avventuroso e impossibile. Di questa lettera giova riportare la frase
che accenna al pertinace proposito di fare sempre a suo modo:
«Insomma se nulla si conclude qui tra oggi e domani, io torno;
mi metterai in prigione, ma devo, ma voglio dividere le vostre
sorti.»
</p>

<div class="poem">
<p><i>Non tali auxilio, nec defensoribus istis</i></p>
<p><i>Tempus eget! — </i></p>
</div>

<p>
<span class="pagenum" id="Page_372">[372]</span>
La Cecilia non era uomo da dire le cose e non farle; piuttosto
prima le compiva, poi le diceva. Di vero il giorno seguente eccolo
a Massa, donde m'invia la lettera in data del 28 marzo 1849, nella
quale si propongono tre progetti: il 1º contenuto in altra lettera,
che io non ricordo, ove non fosse taluno degl'indicati nella
lettera del 27; il 2º di seppellirci tutti sotto le rovine delle nostre
città; il 3º di fare offrire la corona al figlio del Granduca; <i>questo
ultimo mezzo repugna di molto</i>, egli scrive, <i>ma il Paese vorrà difendersi?</i>
E tanto basti per dimostrare come io provassi contrario La
Cecilia nel periodo del Governo Provvisorio, da quando mi mostrai
reluttante ad appagare i desiderii di parte repubblicana.
</p>

<p>
Ora continuo esponendo i fatti attinenti a Carlo Pigli Governatore
di Livorno; diventato, più che capitano, mancipio della Fazione
demagogica, ormai egli non ha più potenza di fare il bene e
d'impedire il male. Cotesta egregia Patria di cima in fondo compariva
guasta. Il Governo, assentendo ai consigli del signor Marmocchi,
pensa scambiare la Guardia Municipale di Livorno con
quella di Firenze; e chiamata qui la prima, purgarla e spartirla
in altre compagnie. Inoltre, ai suggerimenti del Ministro della
Guerra Tommi compiacendo, accorda che il primo Battaglione di
Linea si spedisca a Livorno, e quivi si riordini mediante un campo
da stabilirsi nelle campagne littorane.<a class="tag" id="tag356" href="#note356">[356]</a> Annunziando io queste
provvidenze a Livorno, aggiungo: «Il Popolo attenda vigilante le
disposizioni del Governo <i>ormai disposto a procedere con severa giustizia
contro tutti i perturbatori, e nemici delle libertà, sia civili
che militari</i>.»<a class="tag" id="tag357" href="#note357">[357]</a> Queste parole ai caporali della Fazione erano
<i>savor di forte agrume</i>; nell'anarchia confidando, per soverchiare
il Governo, ecco s'industriano a lavorarlo di straforo, mettendo
male biette tra il Popolo. «Badate, dicevano, a non lasciare partire
la Guardia Municipale Livornese, e sostituirla dalla Fiorentina,
però che questa sia qua mandata per opprimere la
<span class="pagenum" id="Page_373">[373]</span>
libertà.»<a class="tag" id="tag358" href="#note358">[358]</a> In quanto al Battaglione di Linea avviato a Livorno, si
guardassero dal Colonnello Reghini, a cui avevano commesso di
trarre a palla sul Popolo, come già aveva fatto sul Popolo pistoiese.<a class="tag" id="tag359" href="#note359">[359]</a>
Il Popolo si commuove, e circondato il Palazzo del Governatore
in numero di 4,000 persone, domanda a morte il Colonnello;
altri urlano che si cacci in carcere. «Il Governatore,
narra il signor Reghini nel suo Rapporto, si addimostrò sgomento,
varii dei suoi spaventati, perchè circuito il Palazzo, e
l'anticamera invasa da turbe, che esaltate chiedevano la mia
persona in loro possesso, e <i>i moderati gridavano venissi posto alle
segrete</i>.<a class="tag" id="tag360" href="#note360">[360]</a> Ed io, ben contento di secondare la volontà del Popolo
indignato (non so perchè), esortai ad essere dal Popolo stesso
condotto in segrete, dove giunsi molto a stento: ma coadiuvato
dai buoni che mi fecero corona, mi restò lontano lo stiletto, nè
si ottenne di gettarmi a terra.» Io rimasi fieramente percosso
per tanto vituperio, imperciocchè il Governatore dovesse nel suo
Palazzo, come in asilo inviolabile, custodirlo, nè mai consentire,
se non che calpestando il proprio petto, cotesti furibondi giungessero
al petto del Colonnello. Avvertito per telegrafo, adoperando
la destrezza persuasa dalla gravità dello accidente, senza intermissione
rispondo: «Importa grandemente sia fatto il processo ai
soldati di cotesto reggimento che si ribellarono. A ciò è necessario
il Rapporto del Reghini. Bisogna mettere il Reghini in libertà
onde faccia cotesto Rapporto. <i>Non accendasi il Popolo già acceso.
Si lasci fare al Governo</i>; ha i suoi fini, e vuole essere libero per
il bene della libertà. Dicasi al Reghini, che il Governo penserà
a lui. Si risponda subito.»<a class="tag" id="tag361" href="#note361">[361]</a> Il giorno seguente, soccorrendo al
mal capitato Colonnello, insisto: «Esatte informazioni ci persuadono
<span class="pagenum" id="Page_374">[374]</span>
a conservare Costa-Reghini; però non si vorrebbe urtare
la Popolazione. Il Governo vorrebbe formare un campo in prossimità
di Livorno, e quindi riordinare il reggimento. Reghini
rimarrebbe a riorganizzarlo, e sembra essere adattatissimo per
questo. <i>Procuri che la Popolazione applauda a questo progetto, e ci
renda intesi dello effetto delle sue premure. Comprende la necessità
della prestezza</i>.»<a class="tag" id="tag362" href="#note362">[362]</a>
</p>

<p>
Ancora nel medesimo giorno 10 marzo: «Intorno al Reghini,
sarà collocato. Del reggimento sarà fatto un campo. Forza,
tranquillità, coraggio e gravità; — e forse riusciremo.... forse,
perchè i tempi ingrossano; e <i>disfacendo tutto, nulla si fabbrica</i>.»<a class="tag" id="tag363" href="#note363">[363]</a>
</p>

<p>
Il Generale D'Apice, giunto a Firenze, scriveva al Governo
Provvisorio la seguente lettera, la quale non abbisogna di comento:
</p>

<p>
«Ieri al mio arrivo in questa città, seppi che il signor Costa-Reghini
Colonnello del 1º Reggimento Infanteria di Linea, fu immeritamente
insultato dal Popolo di Livorno, e poi vilmente abbandonato
ai suoi persecutori, dalla prima Autorità costituita
in quella città, dal Governatore, presso cui il detto signor Colonnello
si era rifugiato. — Un tal fatto è talmente grave, che
io lo considero come una vera offesa fatta allo esercito, che ho
in questo momento l'onore di comandare. Come capo dunque
di questo esercito, e nell'interesse del servizio, credo mio stretto
dovere dirigermi alla giustizia del Governo, perchè un'ampia e
pubblica soddisfazione sia data allo esercito, e al signor Colonnello
Costa-Reghini, elevando questo al posto di Generale di
Brigata, e dimettendo dal suo posto il signor Governatore di
Livorno. Qualora il Governo non credesse a proposito di accedere
alla mia richiesta, lo prego in risposta di volere degnarsi
spedirmi la mia dimissione dal servizio.»<a class="tag" id="tag364" href="#note364">[364]</a>
</p>

<p>
In tutto questo negozio io procedeva d'accordo col Generale,
parendomi fosse pur giunta occasione di potere alla fine allontanare
Carlo Pigli da Livorno, e precidere i disegni di coloro che
agognavano alla estrema demagogia. — Invano il Colonnello Reghini
scrive, averlo voluto libero il Popolo livornese, e accompagnato
<span class="pagenum" id="Page_375">[375]</span>
dal Governatore, e da parecchi Uffiziali della Guardia Nazionale,
fra plausi e banda essere stato condotto al Palazzo Governativo;
invano <i>dichiara, per questo modo adempirsi l'ordine del Governo
che lo voleva fino da ieri l'altro posto in libertà, ordine non ancora
eseguito per timore di collisioni, non tutti i Circoli andando d'accordo
nella mia liberazione</i>;<a class="tag" id="tag365" href="#note365">[365]</a> invano informa per via telegrafica
il Ministro della guerra: «Sono in libertà per acclamazione popolare
e generalissima. La mia confusione è grande: vorrei
dimostrare al Popolo la mia gratitudine, al Governo la mia devozione;
supplico la di lei ministeriale autorità, essermi interpetre,
come lo è stato, a mio sommo vantaggio, il signor Governatore
Pigli.»<a class="tag" id="tag366" href="#note366">[366]</a>
</p>

<p>
Io ben conobbi cotesta essere mala toppa allo strappato,
e conoscevo a prova di che cosa sapessero cotesti Dispacci imposti
dai presenti, e da loro prima letti, e poi mandati; però
nel 13 marzo 1849, allo intento di superare le resistenze, conforto
il Generale D'Apice a tenere il fermo nel domandato congedo:
finalmente nel Consiglio le provvidenze da me proposte si mettono
a partito, e si vincono; allora senza porre tempo fra mezzo,
nel giorno 13 marzo, alla ora prima pomeridiana, mando per telegrafo
a Livorno: «Il Governo invita il Governatore di Livorno
a venire in giornata a Firenze, per conferire insieme su cose
importantissime.»<a class="tag" id="tag367" href="#note367">[367]</a> Arrivato a Firenze alle <i>7 pomeridiane</i>, alle 9
si ordina al Colonnello Costa-Reghini: «È pregato a portarsi domani
col primo treno a Firenze. Il Generale D'Apice lo vedrà
appena arrivato;»<a class="tag" id="tag368" href="#note368">[368]</a> e alquante ore trascorse, di nuovo, alle <i>3
antimeridiane del giorno 14 marzo</i>, intímo a La Cecilia la partenza
immediata, sotto minaccia, che avremmo lo indugio per tradita
amicizia, come già in altro luogo opportuno fu debitamente
notato.
</p>

<p>
A ben comprendere quanta industria fosse posta da me per indebolire
la parte che strascinava il Paese alla demagogia, e quanta
difficoltà incontrassi nella perigliosa impresa, prezzo della opera
è sospendere alquanto questo racconto, e continuare quello che
spetta alla Guardia Municipale.
</p>

<p>
<span class="pagenum" id="Page_376">[376]</span>
La Guardia Municipale corrotta e governata da taluni che
trovavano il proprio conto a mostrarsi smaniosi libertini, mercè
la diligenza fatta, viene a Firenze, ed è stanziata a Santa Maria
Novella. Qui noi attendevamo a mandare ad esecuzione il disegno
di cui già tenni proposito, allorchè, avendolo i più audaci subodorato,
si ribellano con minaccie di morte: ordinai si trasportassero
due cannoni, e al Quartiere, intimati prima i pacifici a separarsi dai
rivoltosi, si appuntassero. Però essi non ne aspettarono la vista, e
più che di passo trassero alla Porta San Frediano incamminandosi
verso Livorno, dove tolleravansi o di leggieri erano scusati.
Il Dispaccio del 10 marzo così ammonisce il Governatore: «Accade
un fatto gravissimo che dev'essere ad ogni costo, intenda
bene, ad ogni costo represso. <i>Una parte</i> della Municipale di Livorno
si è ribellata. Prima, nel Convento di Santa Maria Novella,
aveva fatto mostra di difendersi; poi è uscita da Porta
San Frediano, e non si sa dove siasi diretta. Verrà forse a Livorno.
Prenda, con la massima segretezza e con vigore, le misure
onde venga arrestata. Si concerti con <i>Frisiani</i> e con altri
Ufficiali di testa. L'avviso a tempo, onde a tempo provveda.
Non intende il Governo mezzi termini nè pietà. Se mostriamo
mollezza per la Guardia Municipale, è finita: <i>invece di difensori
avremo un branco di assassini</i>.»<a class="tag" id="tag369" href="#note369">[369]</a> Il Maggiore Frisiani raggiunge
le Guardie ribellate a Pisa, con ordine di tradurle da capo a Firenze
sotto scorta; si sottomettono, ma implorano andare a Livorno,
<i>e non tornare alla Capitale presso il Governo Provvisorio</i>. Frisiani
non si reputando facultato (come invero non era) ad arbitrare,
viene per ordini.<a class="tag" id="tag370" href="#note370">[370]</a> Le Guardie promettono aspettarne arrestate il
ritorno; i Maggiori Frisiani e Magagnini mallevano per loro; fa lo
stesso Mastacchi; se non che le Guardie, mutato consiglio, dai Quartieri
di San Martino si recano, nella sera del giorno 12 marzo, alla
Stazione della strada ferrata, e quivi <i>per amore o per forza intendono
volere essere trasportate a Livorno</i>.<a class="tag" id="tag371" href="#note371">[371]</a> Il Governo, sentinella perduta
dell'ordine, alacremente commette al Governatore: «L'arrivo
dei Municipali a Livorno è fatto gravissimo, e tale da cimentare
<span class="pagenum" id="Page_377">[377]</span>
la pubblica sicurezza. <i>Se forza non rimane alla Legge, il Governo
è d'uopo che si dimetta, e con esso cadano tutti i funzionarii pubblici
per dare luogo ad uomini facinorosi che condurrebbero a irreparabile
ruina il Paese</i>.<a class="tag" id="tag372" href="#note372">[372]</a> È necessario pertanto che cotesti ribelli sieno
per forza o per arte arrestati e disarmati. Procurate con ogni
mezzo che ciò si ottenga, il Governo penserà in giornata a darvi
le istruzioni in proposito. Se in un corpo, che tutto deve imporre
con la forza morale, si lasciano introdurre germi d'immorale
dissoluzione, io non so più qual forza resti al Governo per fare eseguire
le Leggi; qual tutela resti al Popolo della propria sicurezza.
Uno esempio è necessario. I cinquanta militi municipali venuti
costà non appartengono più al corpo. Restituite con un atto
di coraggio la fiducia che deesi avere dal Popolo nella Guardia
Municipale, e che le mancherebbe, qualora questi sciagurati,
indegni di appartenervi, andassero anche questa volta impuniti.
I Maggiori Magagnini, il Frisiani, e il Mastacchi hanno
cimentato la loro parola in questo affare. Agiscano; chè altrimenti
ne va del loro onore. Ogni buon Livornese deve vergognarsi
di convivere nelle stesse cerchia e di chiamarsi concittadino
di uomini così indisciplinati e ribelli come sono cotesti
Municipali.»<a class="tag" id="tag373" href="#note373">[373]</a> La pubblica indignazione levandosi a danno loro,
altri non potè assumerne le parti di protettore e avvocato;
figli di predilezione erano essi, ma sul momento fu mestieri abbandonarli,
bensì con fiducia poterli restaurare dello smacco largamente
ed in breve. Il Governatore, verso le ore due pomeridiane
del giorno 13, annunzia i Municipali disarmati essere stati tradotti
in Fortezza; «chiedere intanto essere autorizzato a inviarli
a Pisa per essere ivi custoditi e giudicati; implora <i>molta indulgenza
e sollecita</i>, non senza però il più ampio apparato di Giustizia.»<a class="tag" id="tag374" href="#note374">[374]</a>
Fu il richiamarlo risposta. La Fazione sentendosi percossa,
prorompe in aperte minaccie; Pigli torna a Livorno; una
parte del Popolo tumultua, e intende impedirne la partenza;<a class="tag" id="tag375" href="#note375">[375]</a> ma
egli ormai privato del comando, increscioso a molti per le sue
avventate parole, a parecchi ancora dei suoi partigiani caduto novellamente
<span class="pagenum" id="Page_378">[378]</span>
in fastidio pel non degno abbandono del Colonnello
Reghini, comprende essere migliore partito per lui abbandonare
Livorno riducendosi a Firenze: quello che vi venisse a fare lo
dichiarano i Documenti officiali dell'Accusa; egli venne a osteggiare
il Governo, nelle Assemblee e fuori, istando ardentissimo
perchè la Repubblica e la Unione con Roma si proclamassero.
</p>

<p>
Nel giorno <i>14 marzo</i> stavano radunati nella mia stanza i signori
Montanelli, Mazzoni, Pigli, Reghini, e D'Apice, a cui Reghini
su la prima giunta aveva esposto per filo e per segno com'erano
andate le cose. Io invitai il Colonnello a contestarle in presenza al
Governatore; ma egli, si peritasse per gentilezza, o per altro motivo,
si andava tuttavia schermendo: allora lo confortai a favellare
senza ritegno; poichè la sua sentenza adesso suonava diversa dalla
manifestata testè.... nella stessa mattina al suo Superiore. Egli,
fattosi animo, confessava essere stato abbandonato pur troppo alla
furia popolare dal signor Pigli, e nel venire tratto giù per le scale
avere creduto arrivata la estrema ora per lui. Il Pigli si scusava
affermando avere adempito a quanto era in potestà sua di fare.
Congedati il Generale e il Colonnello, gli palesai aperto non lo potere
più oltre conservare in Livorno; e siccome i miei Colleghi assentivano
al detto, egli si piegò a dimettersi ponendo innanzi certe
sue pretensioni di pecunia, le quali lasciai che altri regolasse con
lui, contento ch'egli dal governo di Livorno ad ogni modo cessasse.
</p>

<p>
La Guardia Municipale ebbe a venire in Firenze e sottomettersi;
a Livorno proposi una Commissione governativa composta
dei signori Fabbri, Pappudoff, e Manganaro.<a class="tag" id="tag376" href="#note376">[376]</a> Certo, Luigi Fabbri
fu soldato prestantissimo, e dei primi della guerra della Indipendenza;
e spesso (chè spessissime volte col fine di bene inculcarlo
nella mente degl'ignavi ascoltatori ei lo disse) con l'orgoglio che ogni
concittadino sente in cuore pei forti detti e pei generosi gesti dei suoi
compatriotti, lo udii, e ben mille altri meco lo udirono ripetere le parole
con le quali, tutto infiammato, usciva nella Seduta del 23 gennaio
1849: «Tra questi v'è un uomo, e sono io, che, all'istante nel
quale fu dichiarata la guerra, prese le armi, e, senza diffondersi in
vane parole o in semplici grida sulle pubbliche piazze, o in esagerati
concetti per istrappare l'applauso dal sentire generoso del Popolo,
ha pugnato nella guerra della Indipendenza, ed ha affrontato
<span class="pagenum" id="Page_379">[379]</span>
la morte; e non solo ha affrontato la morte lasciando teneri
figli ed amata consorte, ma adesso dichiara, in presenza a tutto
questo onorevole Consesso, che ritornando le armi nostre su i
campi lombardi, sarà pronto di nuovo a cingere la spada.»<a class="tag" id="tag377" href="#note377">[377]</a> — Ma
non per questo nè allora nè poi fu Repubblicano il Fabbri,
e, se ne avesse bisogno, gliene potrei far fede; e il signor Pappudoff
nemmeno, comecchè amico delle oneste libertà. In quanto
a Giorgio Manganaro, basti dirne questo: che la parte faziosa lo
ebbe ad oltraggiare con la brutta minaccia: «<i>Devi fare come il
Pigli, o ti butteremo dalla finestra</i>.»<a class="tag" id="tag378" href="#note378">[378]</a>
</p>

<p>
Tutte queste cose io volli dire seguitatamente, affinchè si
comprendesse come, amici Pigli e La Cecilia una volta, meco una
volta concordi per sostenere e promuovere gl'interessi del Principato
Costituzionale toscano,<a class="tag" id="tag379" href="#note379">[379]</a> poco oltre l'8 febbraio, acconsentendo
<span class="pagenum" id="Page_380">[380]</span>
ad altre persuasioni, gli avessi prima segreti, poi alla
scoperta avversarii. Da Firenze in prima si estorcono commissioni
onde al Governatore di Livorno sia fatta abilità di eseguire,
con nome e credito governativi, ufficii contrarii alla mente
del Governo; a suo arbitrio estenderli; a norma degli ordini
di tale che in quei giorni troppo più di me poteva, ed era
obbedito, applicarli; indi a breve, nemmeno gli ordini si aspettano
o si cercano; e già in Livorno spunta costituito il Governo,
che, passandomi sul corpo, si augura la Repubblica, la Unione
con Roma, e la Decadenza del Principe proclamate. Così vedremo
con quanta diligenza e pertinace volere da una parte, difficoltà
e pericolo dall'altra, pervenni di mano in mano a contenere la
Setta, che dello intero Popolo toscano piccola parte, ma prepotente
di audacia e di gagliardía, mentre attende cupidissima a
sospingere il Paese nella Repubblica, non si accorge precipitarlo
fra gli orrori rivoluzionarii nell'anarchia.
</p>

<p>
Secondo l'ordine dell'Accusa succede la lettera scritta nello
stesso giorno <i>14 febbraio</i> a Tommaso Paoli, consigliere della Prefettura
di Pisa, la quale, comecchè dettata nelle condizioni medesime
di tempo e di luogo, forza è che si giustifichi con le ragioni
addotte in proposito del Dispaccio al Governatore Carlo Pigli.
E dove si ricerchi argutamente la materia, tu vedi in cotesta
lettera espressa la traccia di pressura attuale. Invero, ricordisi
quanto nel § della <i>Dimostrazione</i> provai con la testimonianza dei
Giornali, voglio dire le Deputazioni dei Circoli una succedentesi
all'altra nel giorno 13 febbraio, e con quanta mansuetudine oggimai
è manifesto, <i>per essere ragguagliate di quanto sapeva e operava</i>;
e allora si comprenderà come, per ischermirmi dall'accusa di negligenza
(e insinuavasi tradimento), rimproverato, rimprovero di
essere lasciato privo di novità. Ancora: il linguaggio che correva
su per le bocche degli uomini in quei tempi, ed usavasi nelle
scritture, nelle petizioni dei Circoli, ed in quel punto si favellava
dalle persone che mi stavano al fianco, forza è che trapassi nel
Dispaccio, siccome nel Dispaccio dell'8 febbraio fecero passaggio
le parole: «il Principe è decaduto;» e oggimai per mille documenti
<span class="pagenum" id="Page_381">[381]</span>
è provato com'io questa decadenza conflittassi e impedissi.
Finalmente, quantunque commosso dalla presenta perturbazione,
bene ordino radunarsi uomini, ma parte inviarsi a Lucca,
e parte tenerne <i>a disposizione</i> del Governatore di Livorno, il quale
a sua volta aveva a dipendere dal Generale D'Apice, come fu
dimostrato di sopra.
</p>

<p>
Ora l'Accusa (ma di siffatti studii non si occupano le Accuse)
se avesse desiderato chiarirsi, poteva mettere a parallelo
degli atti che incolpa, altri atti che pure ella raccolse nel suo
Volume, e confrontando avrebbe acquistato la conferma (dove
facesse mestieri) della patita coazione. E innanzi tratto io pongo
il Dispaccio mandato allo stesso Consigliere Paoli, dove lo avviso
della infermità sopraggiuntami, ed in bel modo lo conforto a
procedere prudentemente e con temperanza grandissima, a impedire
ingiurie ed offese, a rendere amabile la libertà proteggendo
tutti, e conservando il diritto ordine fecondatore del vivere
civile.<a class="tag" id="tag380" href="#note380">[380]</a> — Di molto maggiore importanza apparisce l'altro
Dispaccio del pari indirizzato al Consigliere Paoli:
</p>

<p>
«<span class="smcap">A buono intenditore poche parole.</span> — Armatevi — armatevi — armatevi. — Esaltate
i soldati; — <span class="scp">NON ABBIAMO BISOGNO
DEL GIURAMENTO</span>, — ma pure se lo prestano meglio che mai.
</p>

<p>
«Bisogna che diate forza al Partito democratico di Lucca.
</p>

<p>
«<span class="smcap">Non si precipiti nulla in quanto a Repubblica.</span>
</p>

<p>
«<i>1º Perchè tutta Toscana ha da esprimere il suo voto.</i>
</p>

<p>
«<i>2º Perchè Francia e Inghilterra, stando così, proteggono da invasione
straniera</i>; — se no, abbassano le armi, e abbandonano il
Paese: giudizio dunque. <i>Partecipi agli amici, non che al Prefetto,
se crede</i>.»
</p>

<p>
E sapete voi quando io dettava cotesto Dispaccio? Il 13 <span class="scp">FEBBRAIO</span>
1849 nelle ore pomeridiane, e per tal modo poco tempo innanzi
che per me si scrivesse il Dispaccio incriminato. Voi lo
vedete adunque: intorno al giuramento non metto sollecitazione
<span class="pagenum" id="Page_382">[382]</span>
veruna, anzi dichiaro non averne bisogno; raccomando impedirsi
la Repubblica; ammonisco intorno ai pericoli non mica transeunti,
bensì permanenti, e tali da non iscomparire da un giorno all'altro
dove sconsigliatamente si proclamasse; tra siffatte disposizioni
dell'animo mio manifestate nel <i>13</i> febbraio, ponete le strette e le
violenze, che in parte vennero raccolte nel § della <i>Dimostrazione</i>;
e si abbiano anche i più diffidenti prova non dubbia della sofferta
pressura. Le discrepanze, o meglio le contradizioni fra il
Dispaccio del <i>13</i> e l'altro del <i>14</i> febbraio, somministrerebbero
di leggieri materia a lungo discorso: io però amo il lettore di per
sè stesso le senta, piuttosto che andargliele ad una ad una enumerando
partitamente io.
</p>

<p>
Per quanto in queste angustie mi è dato, ricorderò alcuni pochi
atti, onde il paragone sempre più riesca convincente. Nel
giorno <i>8 di febbraio 1849</i>, instituisco una Commissione, perchè
provveda alla custodia dei mobili tutti appartenenti al Granduca,
ond'egli (se la fama mi porge il vero) ebbe a dire a Sir Carlo
Hamilton, delle cose sue non avere perduto la più piccola; nel <i>9</i>,
alla domanda (ed era minaccia): «nasce dubbio nel <i>Pubblico</i>, che
la proclamazione del Governo Provvisorio Toscano abbia fatto
cessare le attribuzioni dei pubblici funzionarii,» rispondo sollecito
dopo <i>pochi minuti</i>: «il dubbio non è fondato; stieno al posto;
chè il mandato dura finchè non sia revocato.»<a class="tag" id="tag381" href="#note381">[381]</a> Chiunque attende
a mutare forma di Governo, non ne conserva la organizzazione
e gli ufficiali; ma quella immediatamente disfa, questi licenzia.
Nel <i>10</i>, riavutomi alcun poco dallo sbigottimento, malgrado
la decadenza del Principe proclamata dal Popolo l'<i>8 febbraio</i>, e
malgrado che io pure fossi costretto a scrivere quella parola in
quel giorno, annunzio:
</p>

<p>
«Cittadini. — Abbandonato il Paese a sè stesso, noi fummo
dal Parlamento toscano e dal Popolo eletti custodi della pubblica
sicurezza. Fermo proponimento nostro è mantenerla, e
difenderla. I Cittadini cui preme la Patria si stringano intorno
a noi. Chiunque con fatti o detti attenta alla salute pubblica,
commette scandali, ed eccita la guerra civile, sarà considerato
traditore della Patria, e come tale punito. — Firenze, <i>10 febbraio
1849</i>.»
</p>

<p>
<span class="pagenum" id="Page_383">[383]</span>
Il giorno seguente, osando di più, il Governo dichiara: suo
primo dovere consistere nel mantenere la pubblica sicurezza; in
quanto alle sorti toscane, aversi queste a decidere dalla intera
Nazione col mezzo dei suoi Deputati; rispetterebbe allora il Governo
le volontà del Popolo sovrano: — con le quali sentenze davo ad intendere
senza ambage, che tutto quanto era stato deliberato da
parte del Popolo a Firenze io riteneva per irrito, e come a cosa
di nessun valore ricusavo sottopormi: la universa Toscana, debitamente
interrogata, disponesse di sè:
</p>

<p>
«Dopo che la Toscana fu priva di uno dei tre Poteri dello
Stato, fu eletto dal Popolo, e confermato dal libero voto delle
Assemblee, un Governo Provvisorio. Primo ed ultimo dei doveri
di questo doveva essere la tutela dell'ordine pubblico. A tanto
dovere non mancherà mai questo Governo, finchè gli bastino
tutte le sue cure, e tutto sè stesso.
</p>

<p>
«Ai Toscani poi tutto il diritto, e il dovere insieme di decretare
la forma che ha da prendere lo Stato. <i>Quando i Deputati
eletti liberamente per universale suffragio avranno espresso la volontà
loro, il Governo Provvisorio darà primo lo esempio della più perfetta
obbedienza ai voleri del Popolo Sovrano</i>. — Firenze <i>11 febbraio</i>.»<a class="tag" id="tag382" href="#note382">[382]</a>
</p>

<p>
Finalmente il giorno <i>14 di febbraio</i>, il giorno stesso del Dispaccio
incriminato, faceva scrivere dal Segretario Marmocchi al Governatore
di Portoferraio: «<span class="smcap">sa peraltro che se il Principe è
partito, non è decaduto</span>.»<a class="tag" id="tag383" href="#note383">[383]</a>
</p>

<p>
Nel giorno <i>10 febbraio</i>, considerando la miseria a cui la partenza
del Principe riduceva i suoi familiari, e compiacendo ai
desiderii di lui, decreto:
</p>

<p>
«Tutti i Cittadini che fin qui appartenevano al servizio del
Principe, riceveranno provvisoriamente la loro pensione a carico
della Depositeria Generale, finchè il Governo non abbia trovato
il modo di sistemarli convenientemente.»
</p>

<p>
Nel giorno <i>11 febbraio</i>, così imponendo i proconsolari ordini
della Setta, decreto, che il regio Palazzo della Crocetta sia destinato
ad ospedale degl'Invalidi; più tardi, si è veduto, i novelli
Municipali vanno di proprio arbitrio a rinnuovare ai Custodi la
minaccia dei veterani di Augusto ai possessori degli agri italici:
<span class="pagenum" id="Page_384">[384]</span>
<i>veteres migrate coloni</i>; ma segretamente dispongo non s'innuovi.<a class="tag" id="tag384" href="#note384">[384]</a>
Nel giorno <i>11 febbraio</i>, ricercato il Governo dal Governatore di
Livorno, se i soldati mossi da quella città per Firenze avessero a
proclamare la Repubblica, risponde: chiamarsi pel mantenimento
dell'ordine, non già per dimostrazioni politiche, le quali dovevano
all'opposto con ogni studio prevenirsi.<a class="tag" id="tag385" href="#note385">[385]</a> E qui mi sia concesso notare,
onde si conosca quanta sia stata la umanità mia, e la cura
indefessa, perchè nefande discordie tra la famiglia toscana non insorgessero,
o insorte appena posassero, la esortazione rivolta nel
medesimo giorno al Governatore Pigli: «Si raccomanda la buona
condotta passando per Empoli. Si rammentino, che gli Empolesi,
momentaneamente traviati, sono fratelli.»<a class="tag" id="tag386" href="#note386">[386]</a>
</p>

<p>
Nè, quantunque poco faccia alla materia in questo punto discorsa,
io mi asterrò da riportare un Dispaccio telegrafico da me
dettato il <i>16 febbraio</i>, relativo ai Veliti. — O voi non degni soldati
di questo corpo onorevole, e da me onorato, che veniste a inacerbirmi
il carcere di San Giorgio dicendomi improperii sotto le cieche
finestre, o minacciando traverso le porte, io non voglio rammentarvi,
che per me, assentendo ai desiderii vostri, dagl'ingratissimi
ufficii di Polizia foste rilevati; e neppure, che sopra ogni
altra milizia Toscana otteneste prerogative, e soldo; queste cose
accennerebbero, per avventura, a provocare la vostra riconoscenza;
ed io ve ne dispenso. Leggete, vi scongiuro, più che con gli
occhi col cuore, il mio Dispaccio del <i>16 febbraio</i>, ed imparate che
cosa sieno amore di cittadino e carità di Cristiano. — Avvertito, da
Pontedera, come alcuni Veliti per timore di minaccia fuggissero
via, così gravemente ammoniva:
</p>

<p>
«Invece di accomodare, arruffate. Qui i Livornesi hanno fatto
pace co' Veliti; a Pontedera gli minacciano; sicchè questi fuggono.
I Veliti sono il miglior corpo che abbiamo. Bisogna che
voi gli richiamiate, e subito fate pace, e sincera. Con questi
modi prevedo guai grandi. Siamo tutti fratelli; se non l'amore,
ci stringa il pericolo comune.»<a class="tag" id="tag387" href="#note387">[387]</a>
</p>

<p>
<span class="pagenum" id="Page_385">[385]</span>
Quando lo insulto si posa sopra le labbra del soldato, il valore
leva le tende dall'anima sua.
</p>

<p>
Correva il giorno 12 febbraio, quando una moltitudine di
Popolo, traendo a furia su la Piazza del Granduca, si accinse
a piantare l'Albero della Libertà, e con infiniti schiamazzi chiedeva
il Governo, affinchè l'atto approvasse, e lodasse. Mi presentai
solo, e solo mi attentai a contrastarlo, e lo chiamai prepotenza
diretta a costringere gli altri Toscani, i quali <i>forse</i> lo avrebbero
consentito, ma non erano presenti per farlo: appartenere al libero
voto di tutto il Popolo toscano, radunato in Assemblea il 15
del futuro marzo, <i>decidere su la forma del Governo</i>.<a class="tag" id="tag388" href="#note388">[388]</a> — Quale concepisse
rancore la Fazione assai dimostrammo, e più dimostreremo,
se Dio ci aiuta; però nonostante le mie parole, tornava
più tardi, e lo volle piantato sotto i miei occhi, quasi in dispregio
di me. Siete chiariti adesso, che nè sempre, nè tutto quello che
desiderava non fatto, mi riusciva impedire? L'Accusa impenitente
sussurra: <i>lustre per parere</i>; opere volpine per istare apparecchiato
ai successi futuri. Sta bene; ma egli è forza convenire,
che mentre provvedevo alle probabilità future, correvo temerario
il pericolo di rimanere oppresso nelle contenzioni presenti:
e questo io non vorrei rinfacciare l'Accusa per non avere fatto,
ma vorrei, che un cotal poco più onesta ella fosse nel darmi
merito per averlo fatto io.
</p>

<p>
Nè meno importa allegare in mia difesa il Decreto dei Commissarii
da inviarsi nelle Provincie, che compilato dal sig. Mordini,
firmai il <i>14 febbraio</i>, avvegnachè in esso non si faccia pur motto
di Repubblica, nè di altro attenente a forma di Governo, bensì di
risvegliare i sensi generosi della Nazione, mettere a profitto i
mezzi sparsi in tutto il Paese, facilitare il fornimento delle Guardie
Nazionali, lo scriversi dei Volontarii alla milizia; raccogliere
insomma in uomini, in bestie, in danari, e in arnesi, quel
più che la diligenza loro avesse potuto ottenere dai Municipii
toscani.
</p>

<p>
Ora tutte queste paionmi prove evidentissime della mia reluttanza
a operare cosa che tornasse ostile al Principato Costituzionale,
però che da me pendesse unicamente consumarne l'abolizione;
e se questa allora e poi contrastai, stupido concetto
<span class="pagenum" id="Page_386">[386]</span>
è pretendere, che al punto stesso io la provocassi e volessi.
</p>

<div class="poem">
<p>Nè pentere e volere insieme puossi,</p>
<p>Per la contraddizion che nol consente.</p>
<p class="i6">(<span class="smcap">Dante</span>, <i>Purg.</i>, III.)</p>
</div>

<p>
Lo dice anche il Diavolo, ch'è pure il Procuratore Regio nell'altro
mondo!
</p>

<p>
Appartiene, per ordine di data, a questa sede del nostro discorso
la lettera che l'Accusa senza altro impaccio afferma da me
spedita al conte Del Medico; ne favellerò in altra parte: intanto importa
fino d'ora avvertire, ch'ella non è punto una lettera mandata,
bensì semplice nota posta sotto la missiva di cotesto Delegato: il
che suona troppo diverso. E qui pure, se non per ragione di data,
per connessità di materia, dovrei esporre i motivi delle note, che
si afferma di mio carattere scritto sotto le lettere del 12 e 17 febbraio
1849, la prima del Consigliere di Prefettura, la seconda del
Prefetto di Grosseto; ma poichè esse vengono governate da altra
serie di fatti, io penso con migliore consiglio favellarne là dove di
questi fatti terrò ragionamento. Chiuderò piuttosto, prima di passare
ad altro, col proseguire la storia dei sospetti e degli eccitamenti
contro la mia persona, mossi dalla Fazione dei demagoghi dai primordii
del Governo Provvisorio fino a questi tempi, e poi purgandomi
dall'accusa della persecuzione esercitata contro i Sacerdoti.
</p>

<p>
Nel 9 febbraio, a nome della Fazione, intimasi il Governo a
spogliare gli abbienti del <i>superfluo</i>, e a distribuirlo fra il Popolo;
ai colligiani, alle femmine, agl'impiegati tolga le pensioni mal
date e peggio ricevute, e subito, perchè già in qualunque Governo
sarebbe sacramentale dovere, ma in quello che regge, dura, vive e
respira per volontà di Popolo, è condizione di vita, necessità. Nè
dica domani, no: domani <i>potreste non essere più vivi</i>...<a class="tag" id="tag389" href="#note389">[389]</a>
</p>

<p>
Della inquieta polizia dei Circoli somministrano prova i Documenti
dell'Accusa in data dell'<i>11</i> febbraio, con l'ordine di vigilare
i palazzi, e la taberna di alcuni cittadini.<a class="tag" id="tag390" href="#note390">[390]</a>
</p>

<p>
Nel giorno <i>13</i> febbraio, la Emigrazione Lombarda minaccia
prossima l'accusa davanti il Popolo, per la colpevole inerzia con
la quale avevo poltroneggiato fin lì.<a class="tag" id="tag391" href="#note391">[391]</a>
</p>

<p>
Nel <i>14</i> il <i>Monitore</i> del Circolo, me e i miei colleghi bandisce
<i>Governo austriaco</i>, se, dubitando, indugiamo più oltre a proclamare
la <i>decadenza del Principe</i>.<a class="tag" id="tag392" href="#note392">[392]</a>
</p>

<p>
<span class="pagenum" id="Page_387">[387]</span>
Nel giorno stesso, pel medesimo <i>Monitore</i> rimango avvertito
che il mio <i>mal sonno</i> di tre giorni (la Emigrazione Lombarda vedemmo,
che lo calcola di <i>sei</i>) mi tornerebbe fatale, avvegnachè io <i>giuocassi
della mia testa</i>.<a class="tag" id="tag393" href="#note393">[393]</a>
</p>

<p>
La mia opposizione al piantare l'Albero è denunziata al Circolo,
da quello con parole crucciose avvertita, e minacciosamente
dal suo <i>Monitore</i> propalata.<a class="tag" id="tag394" href="#note394">[394]</a>
</p>

<p>
Con pari cruccio, e pericolo anche maggiore, la Emigrazione
Lombarda avvisa il collegio repubblicano essere stata da me freddamente
accolta la Deputazione venuta a instare, affinchè la Repubblica
senz'altro indugio si proclamasse.<a class="tag" id="tag395" href="#note395">[395]</a>
</p>

<p>
Scellerata cagione di sangue, me furibondi designano alla
pubblica vendetta, perchè relutto a dichiarare la Repubblica, la
decadenza del Principe, e la Unione con Roma.<a class="tag" id="tag396" href="#note396">[396]</a>
</p>

<p>
Questi, ed altri tali, erano dardi avventati <i>ad hominem</i>, dacchè,
bene o male che il credessero, demagoghi e Repubblicani
pensavano essere io impedimento unico a conseguire il termine
estremo degli sforzi loro,<a class="tag" id="tag397" href="#note397">[397]</a> senza il quale, assai più esperti dell'Accusa,
tenevano non avere conquistato nulla, e riposta ogni cosa
in compromesso. L'Accusa, tetragona ai colpi di paura, scriveva,
dentro la sua stanza, nel gennaio del 1851, a canto al fuoco, gli usci
diligentemente serrati: — lievi prove di coazione sono coteste,
anzi non sono prove, e, meglio meditandovi sopra, piuttosto sono
prove escludenti qualsivoglia violenza! — Ma, Dio eterno, che cosa
pretenderebbe l'Accusa? che io, in prova della violenza patita, le
portassi davanti la mia testa mozza come Beltramo da Bornio?<a class="tag" id="tag398" href="#note398">[398]</a>
Atroce patto ella pone alla sua fede, se non si contenta di altro
che di gole squarciate, e di cuori fessi! L'Accusa non tace che
alla prova del cataletto...
</p>

<p>
Le manifestazioni di animosità della parte repubblicana, a
<span class="pagenum" id="Page_388">[388]</span>
me particolari, sono venuto con prove espresse raccontando durante
il mio Ministero, e nei primi giorni del Governo Provvisorio;
vedremo a mano a mano crescere in breve, e prorompere alfine in
manifesta accusa di traditore.
</p>

<p>
Da me altri non aspetta (e non mi sento tale da farne) proteste
di devozione serotina: io parlo piuttosto con la coscienza del
testimone, che con lo zelo del difensore. Però, innanzi tratto, dichiaro,
ch'eletto a tutela della pubblica sicurezza, io non solo non
mi reputerei colpevole di avere adoperato contro i Sacerdoti, secondo
i meriti loro, ma all'opposto mi terrei colpevole per essermene
astenuto. Forse i Sacerdoti presumono esercitare il privilegio
del delitto? Chi questo crede, gl'insulta. La santità del carattere
e lo istituto sublime impongono loro augumento di carichi, ed essi
lo sanno, non già dagli assunti doveri gli assolvono. Nè Cristo senza
sacrilegio può essere tolto a segnacolo di fazioni contrarie; egli sente
misericordia di tutti; per chi piange, ed anche per chi fa piangere.
Monsignore D'Affre, inclito martire della fede cristiana,
quando si avventurò tra i furori della battaglia cittadina, non
andava già a rafforzare questa parte o quella; finchè cristiani uomini
gli uni contro gli altri combatterono, egli gridò: — «forsennati!
forsennati!» e li conteneva; quando cadevano, egli gemè: — «infelici!»
e gli andava soccorrendo; quando fu piagato di mortale
ferita, ei li chiamò: — «figliuoli!» e li benedicea. — Chi davanti
a Sacerdoti siffatti non s'inchina? — I Sacerdoti commettitori di
scandali e di risse, già più Sacerdoti non sono; la Chiesa, pel carattere
che rivestono, bene domanda sia proceduto contro loro con
certi riguardi, ma essa prima e più severa di tutti acerbamente
gli accusa. Ciò premesso, io dichiaro, non avere mai dato ordine
che si arrestassero Sacerdoti. Mentre fui Ministro dello Interno,
feci chiamare, come altrove ho notato, alcuni Preti ed alcuni
Frati, e gli ripresi del poco amore che portavano alla Patria, del
costume pessimo, e dello sviarsi dietro a cose umane che non
ispettavano loro, con iscapito grande delle divine a cui erano unicamente
commessi; non però gli arrestai, nè in altro li volli mortificati.
Durante il Governo Provvisorio non adoprai modi diversi;
anzi, ricordo come certa volta presentatisi avanti il Ministro dello
Interno alcuni Sacerdoti, udii riprenderli, perchè si mostrassero
avversi alla Costituente, e andassero dissuadendo la difesa del
Paese; e dico averli uditi riprendere, dacchè non erano stati punto
<span class="pagenum" id="Page_389">[389]</span>
chiamati per ordine mio, e nello ufficio del Ministro io penetrava
a caso. Senza profferire parole, in disparte ascoltai le discolpe
loro; poi fattomi presso ad uno che al sembiante mi parve più
giovane degli altri: — «Io non so, Reverendo, incominciai ponendogli
la mano destra sul braccio, io non so, Reverendo, perchè voi
non dobbiate amare la Patria; anzi non so perchè voi non la dobbiate
amare più di noi.» E il degno Sacerdote con atti e parole vivaci
rispose: «Io amo il mio Paese al pari di ogni altro. Rispetto alla
Costituente Italiana, la mia coscienza mi vieta aderirvi; ma in
quanto a difendere la mia Terra dalle invasioni straniere, da Sacerdote
le affermo, che prenderei l'arme, e verrei a farlo io stesso.» — Allora
gli strinsi la mano, e conchiusi: «E tanto basta, mio
degno Sacerdote,... tanto basta.» — Quando mi verrà concesso esaminare
gli Archivii, ritroverò il nome e la condizione del Prete.<a class="tag" id="tag399" href="#note399">[399]</a> —
</p>

<p>
Superiormente alla tristizia dei tempi, trovarono in me i Sacerdoti
continua ed efficace tutela. Di ciò provare mi porge abilità
la cortesia dell'Arcivescovo di Firenze, il quale, da me richiesto,
mi rimetteva la copia autentica della lettera che io gl'indirizzava
il 2 aprile 1849:
</p>

<p class="indl">
«Monsignore.
</p>

<p>
«Io vorrei pregarla, Monsignore, ad avere la compiacenza di
significarmi se V. S. Rev.<sup>ma</sup> intende per le imminenti solennità
celebrare in Firenze.
</p>

<p>
«Nel mentre che io vado persuaso che V. S. Rev.<sup>ma</sup> si penetrerà
di quanta pace e di quanta consolazione sarebbe la sua
presenza in mezzo al suo ovile, mi permetterei aggiungere le
mie preghiere caldissime onde ciò abbia effetto.
</p>

<p>
«So bene che V. S. Rev.<sup>ma</sup> non si tratterrebbe punto nello
esercizio delle sue sacre funzioni per sospetto che potesse concepire;
pure vada convinto, che finchè duri nello arduo uffizio
che mi fu confidato, saprò e vorrò mantenere severamente la
reverenza che si deve a tutti gli Ecclesiastici in generale, e in
particolare alla sua degna persona.
</p>

<p class="indl">
«Di Lei, Mons.<sup>re</sup> Reverend.<sup>mo</sup>
</p>

<p class="indl">
«(L. S.) Li 2 aprile 1849.»
</p>

<p class="indr">
<span style="margin-right: .5em">«Devot.<sup>mo</sup></span><br />
«<span class="smcap">Guerrazzi.</span>»
</p>

<p>
E già io gli aveva dirette altre due lettere in risposta alle
<span class="pagenum" id="Page_390">[390]</span>
sue, con le quali mi domandava protezione per lo esercizio delle
sue episcopali prerogative. Quantunque egli abbia smarriti gli originali,
non ha mancato il degno Arcivescovo, con esempio di rettitudine
generoso, <i>non per anche imitato da tutti quelli nei quali io
maggiormente confidava</i>, di sovvenirmi nelle dure strette in cui mi
trovo con lo aiuto delle sue reminiscenze, come si conosce dal
seguente attestato:
</p>

<p>
«Attesto per la pura verità, che nel tempo da me trascorso
alla Badia di Passignano, dopo le tristi vicende che mi costrinsero
ad abbandonare questa Capitale, oltre una terza lettera già
da me rilasciata dietro richiesta delle Autorità Giudiciarie, io ne
ricevei pure altre due direttemi dallo stesso signor Avv. F. D.
Guerrazzi, in allora Capo di quel Governo Toscano, nelle quali,
con espressioni le più ossequiose e rispettose, mi diceva ch'egli
approvava pienamente le misure da me prese di relegare all'Alvernia
i due Sacerdoti *** *** come propagandisti di dottrine
eterodosse, e mi protestava che sarebbe stato sempre deferente
all'Autorità Episcopale, promettendo, fintantochè egli fosse stato
a capo del Governo, favore, protezione e sostegno pel libero
esercizio della medesima.
</p>

<p>
«Non avendo io tenuto conto di dette due lettere, e venendomi
esse richieste dallo stesso signor Avv. F. D. Guerrazzi per
interesse della sua difesa, ho stimato <i>mio dovere</i> di manifestarne
il sentimento, e rilasciarne il presente certificato.
</p>

<p>
«In fede ec.
</p>

<p class="indl">
«Dal Palazzo Arcivescovile di Firenze,
</p>

<p class="indl">
«(L. S.) Li 11 marzo 1851.
</p>

<p class="indr">
«<span class="smcap">Ferdinando</span> Arcivescovo di Firenze.»
</p>

<p>
E queste sono nobili parole: in prigione non posso nè devo fare
più lungo sermone. Allora la lode è turpe per cui la profferisce, e
senza onore per cui la riceve, quando possa sospettarsi che muova
da viltà o da paura. Miseria non ultima del carcere, dove il biasimo
ti viene ascritto a furore, la lode ad abiezione. La virtù
nella comune estimativa del mondo sta abbracciata con la fortuna.
</p>

<p>
E, non diverso dall'Arcivescovo di Firenze, il Vescovo di
Milto Ordinario a Livorno, con lodevole premura porgeva anch'egli
testimonianza di averlo io sostenuto, affinchè in negozio dilicato
l'autorità sua fosse obbedita.
</p>

<p>
«I Signori *** *** presentandosi come incaricati del signor
<span class="pagenum" id="Page_391">[391]</span>
Avvocato F.-D. Guerrazzi mi richiedono di uno attestato, che
stia a constatare qualmente il medesimo mentre dirigeva il Ministero
dello Interno si prestò ad appoggiare la mia Autorità di
Ordinario in emergente dilicato, interessante la moralità e la
coscienza, ed io non posso ricusare un tale attestato, in quanto
che è vero, che in circostanza come sopra fui dal suddetto signor
Guerrazzi utilmente coadiuvato. Ed in fede
</p>

<p class="indl">
«(L. S.) Livorno, 26 luglio 1851.
</p>

<p class="indr">
«<span class="smcap">Girolamo</span>, <i>Vescovo di Milto</i>.»
</p>

<p>
Nè già si creda, che senza mio sommo pericolo fossero i soccorsi,
che, secondo l'obbligo mio, dava allo Episcopato per lo esercizio
delle sue legittime prerogative, e la preghiera al fiorentino
Arcivescovo, che con la presenza e i riti la religione commossa
confermasse. Un cartello infame fu affisso nel giorno terzo o quarto
di aprile all'Albero della Libertà, piantato in Piazza del Duomo,
e fatto remuovere vi ricomparve più volte, il quale diceva così:
«Due traditori (il primo era io, il secondo Monsignore Arcivescovo)
si sono dati la mano per tradire il Paese; si muova il
Popolo, e si dia la meritata pena, prima che gli scellerati disegni
sieno compiti.» A vero dire io non ebbi mai l'onore di favellare
con lo Arcivescovo; ma non importa; noi cospiravamo insieme
per tradire il Paese. In quanto al soggetto cui accenna l'attestato
di Monsignore Vescovo di Milto, mi dichiarò mortalissima
guerra; scriveva lettere ortatorie perchè mi si spingessero contro
come a un verro di macchia, perchè traditore della Patria, venduto
ai tiranni, col corredo delle consuete ribalderie, che i ribaldi
costumano. La Polizia sorprese una di queste lettere, e svelò come
anch'egli partecipasse alle trame del Frugoni di cui ho parlato
a pag. 369 di questa Apologia. Longanime come è mia natura,
non uso a tremare, e per paura offendere, tardo a muovermi
quanto più in grado di accompagnare il baleno del volere col fulmine
del fare, io mi restrinsi a spedire la lettera intrapresa del
tristo Prete a Manganaro, ordinandogli di depositarla negli Archivii
della Polizia, e sorvegliare, e sfrattare il Frugoni.<a class="tag" id="tag400" href="#note400">[400]</a>
</p>

<p>
<span class="pagenum" id="Page_392">[392]</span>
Ma tornava al benevolo disegno della Accusa raccontare di
Preti imprigionati e di Arcivescovo offeso, me annuente o impotente.
Ciò non pensava il Vescovo di Livorno, e molto meno lo
Arcivescovo di Firenze, che a me ricorrevano per protezione in
tempi anche più torbidi, e la ebbero, però che io con tutti i nervi
mi vi adoperassi. Ma che importa questo? Ciò che si dimostra
lo Arcivescovo non avere mai pensato, pensa l'Accusa; e non
solo lo pensa, ma lo rimprovera, e ne forma subietto d'imputazione.
</p>

<p>
L'Accusa fonda il rimprovero: 1º sopra taluni ordini spediti
l'8 febbraio 1849, dove leggonsi l'espressioni: «Si vuole ovunque
mantenuta la pubblica tranquillità, ed energicamente represso
ogni <i>tentativo</i> reazionario contro lo attuale ordinamento,
se vi fosse tanta stoltezza da <i>tentarlo</i>. I Parrochi in ispecie, e
Preti in generale, debbono rigorosamente guardarsi, e ove costoro,
o chiunque altro, si cogliessero in fallo, sieno irremissibilmente
carcerati e processati;» 2º sopra una lettera del 19
febbraio che dice: «Se trova Preti renitenti o traditori, è tempo
finirla; si arrestino questi indegnissimi figli della Patria e di
Cristo, e si mandino legati a Firenze. Non ammettiamo esitanza,
dubbio, od osservazione in contrario: sotto la responsabilità
sua, si leghino e mandino in Firenze.»
</p>

<p>
Mi rifarò dal documento secondo. Le osservazioni, che questa
lettera ignoravasi 1º a cui fosse mandata; 2º se spedita; 3º da cui
scritta; 4º e da cui firmata, — conciossiachè le firme del signor Montanelli
e mia non appaiono di nostro carattere, e il corpo della
lettera neppure, come neanche di persone addette alle Segreterie,
nè di familiari nostri; tutte queste osservazioni, almeno per quello
che sembra, hanno persuaso l'Accusa a dubitare un tantinetto
intorno alla autenticità di cotesto documento: però io mi stringerò
a dichiarare in <i>istil breve e succinto</i>, che di questa carta io non devo
<span class="pagenum" id="Page_393">[393]</span>
dire nulla. Per qual motivo poi, con mille altre di pari natura,
l'abbiano stampata nel <i>Volume</i>, pende il giudizio incerto. Alcuni
sostengono, che la Istruzione dapprima si avvisasse apparecchiare
il caos, onde i Giudici poi, quasi divini, dicessero: «si faccia luce,»
e luce si facesse; — altri opinano, che ella intendesse fornire
un saggio della intelligenza e della prestanza di taluni impiegati
toscani; e si maravigliarono perchè il <i>Volume dei Documenti</i> non
fosse spedito, con tante altre rarità, alla Esposizione di Londra....
ma, spicciandosi, sarebbero sempre a tempo; — altri, altra
cosa dichiarano. Intanto stampano lo Indice, ottima giunta
alla buona derrata, perchè accuratamente compilato, con diligenza
elzeviriana corretto, sicuro nelle indicazioni; per sugosi
sommarii, e soprattutto precisi, veramente esemplare;... questa
opera inclita in ogni parte armonizza!<a class="tag" id="tag401" href="#note401">[401]</a> — Favelliamo di altro.
E quanto espressi sul documento secondo dovrebbe giovarmi anche
pel documento primo, dacchè non sia scritto nè firmato da
me, sibbene dal solo Segretario signor Allegretti. Ma il Segretario
Allegretti, ricercato con lettera intorno alle ragioni del Dispaccio,
risponde per lettera quello, che già abbiamo letto a pag. 289 di
questa Apologia. Quando il signor Segretario sarà richiamato, come
diritto vuole, non dubito punto nella rettitudine sua, ch'egli vorrà
rammentarsi come mostrando nel volto dolore, gli domandassi
che avesse, ed avendomi manifestato la repugnanza sua a scrivere
disposizione siffatta intorno ai Parrochi, io gli rispondessi:
«ed ella non la metta.» Se non che altri intervenne, e disse
con impeto: «che importa a lei? Faccia il suo dovere, e obbedisca.»
Ma queste cose non importa sapere all'Accusa.
</p>

<p>
Il Manifesto alla Europa afferma che il Governo non mandò
armati a cacciare S. A. da Porto Santo Stefano, e, tranne alcuni
pochi Municipali, nessuno; e dichiarò eziandio non essere mai
stato instaurato in Toscana il Governo Repubblicano. Questo trovammo
a prova essere vero esattamente, se ai Municipali aggiungi
i quattordici artiglieri, quantunque rispetto a me non sapessi degli
uni nè degli altri. Però non vuolsi revocare in dubbio che le
voci corressero diverse dal vero, siccome vediamo per ordinario
<span class="pagenum" id="Page_394">[394]</span>
accadere; se per <i>forte mano</i> vogliasi intendere la colonna Guarducci,
nè ella, come chiarii, era spedita da me, nè da altri del
Governo, e veniva nel giorno 18 richiamata a Livorno, e rivolta
verso il contado lucchese; se per capi stranieri D'Apice e
La Cecilia, il primo non si mosse da Empoli, e ricusò il comando;
a La Cecilia non fu commesso dal Governo ufficio di sorta,
nè leggo avere operato cosa alcuna, tranne bandire proclami, proporsi
di capitanare le milizie civiche della Maremma, e, non rinvenuto
il terreno molle, data una gira-volta, tornarsi a Livorno
prima del 20 febbraio. Il cannone di Orbetello bene salutò la
Repubblica, ma la Repubblica in Toscana non era; per la quale
cosa il Manifesto alla Europa non ismentendo (come inesattamente
scrive il Procuratore Regio del Tribunale di Prima Istanza di Firenze,
a pag. 23 della sua Requisitoria) le cannonate di Orbetello,
disse a ragione erroneo il supposto, che la Toscana, decretata la
decadenza del suo Principe, si fosse costituita a reggimento repubblicano.
</p>

<p>
E perchè si conosca a prova quanto il mal genio dello errore
abbia presieduto a questa opera infelice della Magistratura
toscana, noterò come il Regio Procuratore rammentato adduca a
conferma di un fatto vero una prova falsa. Veri gli spari di cannone
ad Orbetello il giorno 20 di febbraio; non vero, che ne faccia
fede il Dispaccio, allegato dalla Requisitoria, di Carlo Pigli; ed
è evidente. Il Dispaccio del Pigli apparisce dettato il 22 febbraio a
ore 5, m. 45 pom., e dice: «<i>ieri</i> a Grosseto e a Orbetello fu grandemente
festeggiata la Repubblica con sparo di artiglierie ec.;»
lo <i>ieri</i> del <i>22</i> pare quasi sicuro (a meno, che non lo voglia contrastare
il signore Paoli) che sia il <i>21</i>: però, stando a questa
prova, il Procuratore Regio del Tribunale di Prima Istanza di Firenze
ci vorrebbe dare ad intendere, che S. A. sentisse nel <i>20 febbraio</i>
i colpi di cannone sparati il <i>21</i>!!! Ma queste le sono baie.
</p>

<div class="poem">
<p><i>Verum ubi plura nitent in carmine, non ego paucis</i></p>
<p><i>Offendar maculis.....</i></p>
</div>

<p>
Nonostante, quando si agita del sangue e della fama di un uomo,
uno scrupolo più di coscienza non parrebbe che potesse guastare
la ricetta.
</p>

<p>
Onde sieno completi gli schiarimenti sul Manifesto alla Europa,
dirò che fu composto sul principiare del marzo. Ora, mantenendo
<span class="pagenum" id="Page_395">[395]</span>
viva (come sarà provato fra poco) la Legge Stataria in Firenze
per prevenire uno sconvolgimento in senso repubblicano,
<i>chi scrisse cotesta carta</i>, la quale comparisce vergata da mano non
mia, per certo reputò nella sua prudenza necessario, e lo era, insinuarvi
qualche parola vaga la quale trattenesse gli arrabbiati da
darsi alla disperazione; imperciocchè i disperati tutti sieno temibili;
i politici poi, tremendi: e questo vedemmo, e tutto giorno
vediamo. Niccolò nostro lasciò ai Partiti un buono insegnamento,
di cui, se volessero seguitarlo, questi potrebbono avvantaggiarsi
non poco; ed è: — che bisogna contentarci del vincere, e schivare
lo stravincere. — Nè io avrei potuto contrastare coteste frasi senza
venire ad aperta rottura coi Colleghi, mettendo da capo a repentaglio
ogni cosa; molto più se si avverta, che il Partito Repubblicano
durava sempre abbastanza gagliardo da consigliare il mantenimento
della Legge Stataria per contenerlo; e dall'altra parte, che
incominciando a stringere il tempo della convocazione dell'Assemblea,
urgeva per me tentare il provvedimento supremo di riporre
in mani toscane la sorte della Toscana; il quale con buona fortuna
(altri dirà, se con senno ed ardire) mi venne fatto operare col
Decreto del 6 marzo. Io non mi sentiva uomo, per poche parole
senza costrutto, mettermi in avventura di sconciare le cose. Come
poi devansi giudicare la parole espresse in simili angustie, vedremo
nella ultima parte di questa Apologia, dove riporterò la
opinione di uomini di Stato, e di Storici reputatissimi, intorno a
casi non pure somiglievoli, ma quasi identici.
</p>

<p>
Più tardi della Spedizione di Lucca: — frattanto importa notare
come la colonna Guarducci, la quale non oltrepassò Rosignano,
fosse richiamata, e celeremente spedita verso il contado lucchese.
Nè si opponga, come l'Accusa fa, ciò non essere stato spontaneo,
bensì per ovviare a maggiore pericolo; no: dicasi piuttosto,
che dopo avere in cento modi attraversate le Spedizioni maremmane,
io colsi il primo pretesto per mandarle a vuoto. So bene,
e a mie spese, che con le Accuse non si fa a fidanza; però intendo
dimostrare quanto dico. — La commissione di apparecchiare
gente scelta per Maremma, io dava sforzato il <i>14</i> febbraio, e la
colonna Guarducci senza ordine o avviso del generale D'Apice, nè
mio, potè incamminarsi per Rosignano il giorno <i>17</i> di febbraio;
ma per tornare e volgersi verso il contado lucchese, non le si concede
mettere tempo fra mezzo; richiamata il 18 a Livorno, da
<span class="pagenum" id="Page_396">[396]</span>
Livorno nel 18 parte.<a class="tag" id="tag402" href="#note402">[402]</a> Ancora: — io dai Volontarii indisciplinati
aborrivo, e <i>precisamente in questa occasione, così scrivevo nel 22 febbraio
da Lucca al signor Mazzoni, presidente di settimana</i>: «Volontarii,
non importa; se prendono ingaggio, va bene, perchè allora
si disciplinano, e possono partire; sciolti da qualunque freno,
mandano sottosopra ogni cosa,<a class="tag" id="tag403" href="#note403">[403]</a> e <i>lo vedo a prova</i>.» Sicchè di loro,
così com'erano indisciplinati, non sapeva che farmi. Infatti,
parte furono inviati in Val di Serchio, perchè lungo il littorale
giungessero a Viareggio; parte, senza ordine, sceso il Colle di
Chiesa, si spinsero fino al ponte del Macellarino, con presentissimo
pericolo di rimanere tagliati fuori;<a class="tag" id="tag404" href="#note404">[404]</a> finalmente, con ispreto degli
ordini del Generale, vollero trascorrere fino a Pietrasanta; sicchè
D'Apice protestò, che se non indietreggiavano essi, egli non
avanzava, per la quale cosa mi avventurai solo fino costà, ingegnandomi
con parole ora di preghiera, ora di rimprovero, a farli
retrocedere.<a class="tag" id="tag405" href="#note405">[405]</a> I Volontarii che vogliono operare a modo loro, sono
impedimento, non forza; le popolazioni li temono ed odiano; le
milizie ordinate li disprezzano, ed essi rendono a tutti pan per
focaccia, con ingiurie e soprusi. Però di Volontarii a Lucca non vi
era bisogno; e se fu detto, e' si fece per istornarli dalla Maremma;
il maggiore uopo di forze, almeno per testimonianza di persona
autorevole, era colà, e non altrove; dacchè, partito il Principe,
cessava il pretesto di agitarsi in suo nome. Infatti Cesare Laugier,
malgrado che il Granduca sul partire da Porto Santo Stefano
lo nominasse suo Commissario in Toscana, a cagione della sua
partenza, ritenne cotesto Decreto di nessun valore; e le parole
contenute nel chirografo, che nel 22 febbraio 1849 egli mi dirigeva
da Massa, lo dichiarano espresso: «La partenza del Principe
in terra straniera sciolse il Laugier da ogni scrupolo. Credutosi
svincolato dal giuramento, pensò il miglior mezzo, per
<span class="pagenum" id="Page_397">[397]</span>
evitare lo spargimento di sangue, retrocedere nelle posizioni
da cui era partito.»
</p>
</div>

<div class="chapter">
<h2 id="cap25">
XXV.<br />
<span class="smaller">Spedizione di Lucca.</span>
</h2>

<h3>
§ 1. <i>Dimostrazione storica.</i>
</h3>

<p>
Dove io indirizzassi la parola ai benevoli soltanto, mi sarebbe
avviso procedere a modo di storico, risparmiando loro il tedio di
leggere una serie di allegazioni non sempre piacenti, qualche volta
tristissime; ma essendo io accusato, e favellando ad uomini che
meco certo non vogliono fare a fidanza, è pur mestieri che io vada
piuttosto compilando documenti, che dettando storie. Per ora mi
aiuto con le notizie che mi somministrano taluni libri e giornali e
qualche persona dabbene a cui duole questo mio strazio, e il Volume
dell'Accusa a cui questo mio strazio punto non duole; anzi
le piace. Quando mi saranno consegnati gli Archivii, potrò confermare
lo esposto ed ampliarlo a maggiore edificazione dei cultori
della giustizia; nonostante, anche quello che mi è venuto fatto
raccogliere basterà al mio assunto presso gli onesti: e forse, o io
erro a partito, ce ne sarà di avanzo.
</p>

<p>
Continuando pertanto la Dimostrazione storica impresa nelle
precedenti pagine, metterò prima di tutto un Proclama che fu
diffuso a migliaia di esemplari. Di questa sorta pubblicazioni
avrebbe potuto adunare l'Accusa copia bene altramente abbondevole;
contentiamoci di quello che ci dà. A caval donato non riguardiamo
in bocca. Dallo stile e dai modi parmi fattura lombarda;
in molte guise, e, per la temperie, efficacissime, egli intende
provocare la Unione della Toscana allo Stato Romano:
</p>

<p class="indl">
«Popoli di Toscana!
</p>

<p>
«Nella lunga e travagliata vita delle Nazioni Dio suscita un
pensiero che debbe rinnovarle; quei Popoli che non l'intendono
e lasciano trascorrere il tempo prefisso, soscrivono di per sè la
loro sentenza di morte politica e civile.
</p>

<p>
«Toscani! Ora noi ci troviamo in questa condizione. Colui
che per molti anni tenemmo a Principe, l'uomo che la intera
Toscana a furia di affettuose dimostranze s'ingegnò di persuadere
a farsi iniziatore della nostra nazionalità, è fuggito; fuggito
<span class="pagenum" id="Page_398">[398]</span>
non per lasciare una terra che ne lo cacciava, ma sì per farsi
simulacro di guerra civile, per infiammare tutte le malvagie
passioni che il senno del Popolo aveva saputo spengere; fuggito
per disgregare gli animi, sperando, a cotesto modo, di sostituire
alla suprema guerra di principio la guerra de' fratelli.
</p>

<p>
«E fuggendo, esso ha fronte di scrivere che in ciò obbediva
alla sua coscienza. Questa gli acconsentiva pure di sottoscrivere
liberamente al Programma del Ministero Guerrazzi-Montanelli e
alla Legge fondamentale per la Costituente; lo raffreddava in
altri tempi, allorchè la intera Toscana, credendo alla possibile
colleganza fra i suoi interessi e quelli del Principe, chiedeva la
Guardia Nazionale, e con la sola forza dell'affetto lo poneva
sulla via di fortificare il suo potere. Ma allorchè le libere istituzioni,
per la logica conseguenza, gli mostrarono come bisognasse
romper guerra allo straniero, allorchè, per comunione di dolori,
Italia chiese di tornar Nazione, la coscienza di quest'uomo si
ribellava, gli permetteva di dire e disdire, ed anzi gl'imponeva
di farsi segnacolo di dissidii civili. Dal Porto di Santo Stefano cotesta
sua coscienza attende che batta l'ora della nostra sventura.
</p>

<p>
«Toscani! Facciamo per modo che esso attenda invano. Il
nostro maraviglioso passato, il nostro senno, la nostra dignità
c'ispirino; maestri di civiltà in altri tempi, mostriamo all'Europa
che le libere tradizioni vivono intiere negli animi nostri,
che in noi non vi ha ira di parte, ma sì febbre di riscatto nazionale,
e che se fummo infelici e divisi per le congiurate previsioni
di Principi, liberi ora, sapremo volere e tornar grandi.
Considerate di qual sorte sia la coscienza di quest'uomo. Essa
gl'impone ora di lasciare così gli amici come i nemici in balía
della incertezza; lo forza di aderirsi allo scomunicatore di Gaeta
e di assistere dalla lunga alle soffiate vampe di Empoli; lo mette
d'accordo coi consigli dell'Austria che ne concertava la fuga, e
lo fa rinnegare il proprio Popolo, la propria parola. Circondato
da arme, e vinto da interessi stranieri, quest'uomo si confida
di seminar paure, di suscitare stragi e rapine nel suo nome.
Disperato per la prevalenza d'un principio, esso si appiglia ad
una fazione ingannata, specola sulla ignoranza dei Popoli della
campagna, e pone così il suggello al proprio decadimento. Nell'ora
della fuga i Principi tutti si somigliano, e interamente si
palesano: e questa è opera di Dio.
</p>

<p>
<span class="pagenum" id="Page_399">[399]</span>
«Cacciato non da noi, ma dalle sue fallaci promesse e dai
fatti arcani e dai vincoli di sangue che l'uniscono all'Austriaco,
Leopoldo di Lorena non intende il Popolo nè l'Italia. Toscani,
mostriamo ad esso che la Libertà, l'Ordine, le Leggi non s'incarnano
in un uomo, non riposano sopra una volontà. Il Principe
può andarsene, ma il Popolo rimane, e con esso il sentimento
della propria dignità e de' suoi diritti. Col Principe
adunque gli errori del passato, con noi le salde speranze di un
riposato futuro, la gloria del combattuto presente.
</p>

<p>
«I Martiri di Curtatone, il fiore più eletto della giovine Toscana
non debbono essere caduti indarno. Se non giovarono alla
causa dei Principi, essi tuttavia rimangono sacri a quella più
schietta de' Popoli. Percossi in terra tornata a servitù, attendono
che la Toscana con sapiente ardimento raccolga il frutto del
loro sacrifizio. Fortifichiamo i nostri liberi ordinamenti politici,
acciocchè l'Europa li rispetti e vegga in essi la unanime volontà
di un Popolo al quale tutte le classi hanno diritto e debito
di appartenere, il saldo proposito di una Nazione ridesta. Imperocchè
le Potenze non si attentano di combattere i Popoli che
vegliano concordi, ma sì quelli che, divisi in fazioni, guastano
il concetto nazionale. Ricordiamo che la guerra civile è il più
valido aiuto alla oppressione straniera, che i Potenti la soffiano,
che i Principi la incitano. Essa è la loro arma, quindi non può
esser mai quella dei Popoli.
</p>

<p>
«E poichè la veneranda Roma, scossa la vergogna secolare,
impaura i nostri eterni nemici col supremo grido di libertà, e li
fa maravigliare del suo senno; adoperiamoci per metterci in
grado di partecipare all'ineffabile amplesso. Affrettiamo senza
esorbitanza l'adempimento delle nostre promesse; smessa ogni
gara di Municipio, le città sorelle della Toscana aiutino la impresa,
e stretti in una benedetta comunanza d'interessi e d'intendimenti,
vegga il nimico d'Italia che i Popoli non si vincono
quando fra essi riescono ad intendersi.
</p>

<p class="indl">
«Firenze 15 febbraio 1849.»
</p>

<p>
Il Governo Provvisorio attendeva a chiamare la gioventù alle
armi; i Circoli, nello scopo di soverchiare il Governo, ecco si recano
in mano questo mezzo di forza per adoperarlo contro me, o
piuttosto a vantaggio dei loro disegni. Una cosa essi promettono,
un'altra ne fanno: danno ad intendere, <i>a cui ci voleva credere</i>,
<span class="pagenum" id="Page_400">[400]</span>
avere decretato spedire in Provincia Commissarii onde prestare
opera vantaggiosa al Governo in questo negozio, per cui ottengono
che il Ministro dello Interno lasci stampare sul Giornale Ufficiale
una specie di avviso concepito così: «Il Circolo del Popolo di Firenze,
nelle gravi circostanze nelle quali è costituita la Patria,
ha decretato inviarsi in tutte le Provincie dei Commissarii muniti
di apposita credenziale per organizzare Circoli, per eccitare
lo spirito pubblico, per promuovere il più generale armamento
delle popolazioni in difesa della Patria. Restano perciò invitati
tutti i buoni cittadini di accoglierli ed aiutarli nella sacra loro
missione.» — (<i>Monitore</i>, 17 febbraio 1849.)
</p>

<p>
E per inspirare maggiore fiducia al Governo scopertamente
si affaticano a questo ufficio: «<i>Ieri</i> il Circolo del Popolo teneva
una pubblica seduta in Piazza, sotto alla Loggia de' Lanzi, ad
oggetto di eccitare questa popolazione <i>ad accorrere in gran numero
alla difesa della Patria, facendosi inscrivere nei ruoli dei Volontarii
aperti a quest'uopo dal Governo Provvisorio toscano</i>. Un numero
considerevole di cittadini assisteva all'adunanza ec.» — (Supplem.
al <i>Nazionale</i>, 17 febbraio 1849.)
</p>

<p>
Ma il Giornale che si annunziava <i>Monitore del Circolo di Firenze</i>,
se poi gradito banditore o mal gradito io non so, il segreto fine
subito dopo palesava: «La pronta Unione con Roma fu argomento
principale, anche ieri sera, alla discussione nel Circolo.
E questa volta fu coronato da un voto. Il Circolo decise, a unanimità,
di spedire 25 Commissarii, cinque per compartimento
dello Stato Provvisorio, per invitare tutti i Circoli, corpi morali
e Guardie Nazionali ad esprimere i voti, o mandare deputati a
Firenze, per chiedere al Governo Provvisorio la solenne dichiarazione
di unirsi a Roma.» — (<i>Popolano</i>, 17 febbraio 1849.)
</p>

<p>
Per questi indizii, e più per gli avvisi tanto ufficiali come
amichevoli, io ottimamente comprendeva quale bufera stesse per
iscoppiare. Con molta industria, di lunga mano, si erano indettati
i Circoli provinciali col Circolo fiorentino d'inviare a Firenze, pel
giorno 18 di febbraio, gente più accesa in forma di Deputazioni,
affinchè forzassero il Governo a dichiarare la Repubblica.
</p>

<p class="center pad1">
«Circolo politico popolare di Barga.
</p>

<p class="indl">
«Cittadino.
</p>

<p>
«Con deliberazione di questo Circolo nell'adunanza straordinaria
del 16 corrente fu creata, alla unanimità ed acclamazione,
<span class="pagenum" id="Page_401">[401]</span>
una Commissione nei cittadini Avv. C. B., Avv. D. C.,
Dott. A. M., affinchè nel giorno di domenica, 18 stante, si presenti
a cotesto Circolo del Popolo, e, di concerto con quello,
domandi, a nome del Popolo di Barga, al Governo Provvisorio
toscano la immediata unificazione e fusione con la Repubblica
Romana, senza attendere l'apertura delle Camere.
</p>

<p>
«Ha fiducia questo Circolo che accetterete di buon grado un
tale incarico, essendo ben noti i vostri sentimenti politici, democratici,
italiani.
</p>

<p>
«Salute e fratellanza.
</p>

<p>
«Dalla residenza del Circolo Popolare, li 16 febbraio 1849.
</p>

<p class="indl">
«Al Cittadino Avv. C. B., Firenze.
</p>

<p class="indr">
«Il <span class="smcap">Vice-Presidente</span>.»<a class="tag" id="tag406" href="#note406">[406]</a>
</p>

<p>
Da Lucca il Prefetto avverte il Governo nel 17 febbraio:
</p>

<p class="indl">
«Il Prefetto di Lucca al Ministro dello Interno.
</p>

<p>
«Alle ore tre e mezzo pomeridiane, dal Circolo politico di
questa città è stata inviata al Governo Provvisorio una Deputazione
il di cui mandato si è di manifestargli il desiderio della
unificazione dello Stato Toscano a quello di Roma. La Deputazione
è composta degli appresso cittadini. (Seguono i nomi.)
</p>

<p class="indr">
«Il Prefetto <span class="smcap">Landi</span>.»<a class="tag" id="tag407" href="#note407">[407]</a>
</p>

<p>
Il Governatore di Livorno, il medesimo giorno, manda:
</p>

<p>
«Poco fa ha avuto luogo una dimostrazione numerosissima,
con cartelli e bandiere, per chiedere la pronta Unione con Roma.
Sono stato costretto a parlare. Ho promesso d'informare il Governo,
e, senza promettere niente, mi sono limitato a lodare
la Repubblica Romana. Credo di sapere che domani si portino
costà deputazioni di tutti i Circoli per chiedere quanto sopra.
</p>

<p class="indl">
«17 febbraio 1849.
</p>

<p class="indr">
«<span class="smcap">Pigli.</span>»<a class="tag" id="tag408" href="#note408">[408]</a>
</p>

<p>
E quando mai l'Accusa desiderasse imparare se manifestazioni
siffatte avessero o no potenza per costringere, può considerarlo da sè
stessa, leggendone il racconto nel <i>Corriere Livornese</i> del 17 febbraio
1849: «Al mezzogiorno il Popolo, muovendo da tutte le Associazioni
Parrocchiali con bandiere e cartelli esprimenti i suoi
<span class="pagenum" id="Page_402">[402]</span>
alti desiderj, si è diretto sulla Piazza del Popolo, da dove con le
bande musicali ha poi mosso verso il Palazzo del Municipio. Immensa
era la folla; e le grida di <i>viva la Repubblica Italiana,
viva l'immediata Unione con Roma, viva la guerra</i>, riempivano
l'aria; giunta la moltitudine in Piazza Grande, ha fatto sosta
presso la Comunità, ove si è recata una Deputazione. Il <i>Gonfaloniere
ha esternato ai deputati, confortanti e ragionate parole, le
quali poi ha ripetute al Popolo festante dalla terrazza, ricambiate coi
più fragorosi evviva</i>. La folla ha voluto poi salutare l'egregio cittadino
Governatore, che ha dette al Popolo calde e generose parole.
Quindi la moltitudine pacificamente si è sciolta, nel pensiero
di riunirsi dimani alla Capitale coi fratelli di tutta la Provincia
Toscana e concorrere uniti a compiere un atto, al quale
oggi sono più che mai rivolti tutti i nostri pensieri, come àncora
della salvezza d'Italia.
</p>

<p>
«La sera, nel Teatro Rossini, vi fu adunanza del Circolo Nazionale
e di tutte le Associazioni Parrocchiali della città. Il concorso
fu straordinario; la platea, i palchi, l'orchestra ed il palco
scenico rigurgitavano di Popolo. Fu discusso intorno allo inviare
domenica (dimani) al Governo Provvisorio una Deputazione di
tutti i Circoli, del Municipio, della Guardia Nazionale e di Popolo,
per dimandargli la immediata unificazione della Toscana
con la Repubblica Romana; e la deliberazione in proposito avvenne
tra le assordanti ripetute e generali grida di <i>viva la Repubblica,
viva l'Unione immediata con Roma repubblicana</i>.
</p>

<p>
«Fu deliberata pure per l'indomani una solenne dimostrazione
al nostro Municipio, onde invitarlo a concorrere per parte
sua ad appoggiare le dimande del Popolo.»
</p>

<p>
Io riporto, senza farvi osservazioni, le storie dei Partigiani
della Repubblica; in breve ne rileverò gli errori, che artatamente
essi v'insinuavano. Venne il giorno 18; e quale egli fosse, uditelo
ora descritto dalla <i>Costituente Italiana</i>, Giornale compilato da scrittori
lombardi, i quali, per adoperare la penna, posavano un momento
la spada: «Ogni giorno, ogni ora il Popolo chiede sollecito
al Governo la parola che sanzioni e che compia la sua rivoluzione,
che dia un significato a <i>questa agitazione perenne</i>, la quale
è desiderio, bisogno di vita italiana: esso sventola innanzi al
viso dei suoi rappresentanti la bandiera della patria, e mostra
loro la nappa di unione, onde scrivasi il patto fraterno, si tolgano
<span class="pagenum" id="Page_403">[403]</span>
i confini segnati colla spada, si decretino i nostri destini. — E
quest'<i>oggi anche Livorno, Pisa, Lucca e altre città toscane
avevano inviate le loro Deputazioni, affinchè il Governo, rafforzato
innanzi ad una Rappresentanza Toscana</i>, potesse coscienziosamente
rispondere ai voti comuni, e il Paese passasse nella tranquillità
di una determinata situazione.
</p>

<p>
«<i>Un programma del generale Laugier</i> palesava vie più la necessità
della Unione immediata. Vedevasi, per esso, come Leopoldo
restasse ancora a Porto Santo Stefano con una speranza nel
cuore, con un pensiero alla bella Firenze e al magnifico Pitti,
con un piè sulla nave che lo tragga lungi dai popoli che lo sdegnano,
e l'altro sulla terra ove fu re. — Vedevasi come, esso
Laugier, nel di lui nome, innalzasse il vessillo della ribellione,
e si preparasse a marciare su Palazzo Vecchio, Zucchi del Granduca,
spacciandosi avanguardia di 20 mila Piemontesi, Spagnuoli
della Toscana; <i>quindi maggiore la necessità di gettare un fatto compiuto
in faccia a queste speranze</i>, di opporre a questi tentativi una
forte posizione militare.
</p>

<p>
«Recavansi le Deputazioni accennate, unitamente a una
rappresentanza fiorentina, unitamente ai Volontarii accorsi all'appello
della Patria, <i>per presentare un'altra volta al Governo la
volontà del Paese</i>. Chiedeva tempo il Governo a rispondere, fino
dopo il banchetto che imbandivasi dal Circolo del Popolo alle
Deputazioni delle Provincie e ai Volontarii, fra le Loggie del Palazzo
degli Ufizii. — Bello ed utile pensiero degli uomini del
Circolo di adunare questi prodi al desco fraterno, di mostrare
ai cittadini i primogeniti della Patria, di offrir loro questo tributo
di affetto e di riconoscenza, questo plauso universale. — Era
uno spettacolo gaio, commovente, questo convito modesto,
ove officiali e soldati si alternavano i bicchieri, ove ai <i>Viva la
Repubblica</i> succedevano i cantici della libertà, ove, nella fratellanza
della città repubblicana, si iniziava l'intima domestichezza
del campo! — E Francesco Ferruccio impalmava la bandiera
tricolore, e portava il <i>berretto frigio</i> sul capo;» — (Ah! Francesco
Ferruccio si copriva il capo di celata di ferro, non già di
berretto frigio; e quando minacciava il nemico, beveva un sorso di
vino in piedi, ed anche Dio glielo annacquava!<a class="tag" id="tag409" href="#note409">[409]</a>) — «era il connubio
<span class="pagenum" id="Page_404">[404]</span>
della Repubblica del Savonarola colla moderna Repubblica
nell'ultimo martire repubblicano caduto sul campo.
</p>

<p>
«Finito il banchetto presentavansi sotto la Loggia dell'Orgagna
il presidente del Circolo del Popolo, del Comitato Italiano,
e <i>Giuseppe Mazzini</i> venerato apostolo di libertà. — Parlava Mazzini;
e provato come le nazioni nei momenti supremi non si
salvino che per audacia ed <i>abnegazione</i>, chiedeva se volessero
proclamare l'Unione con Roma e la Repubblica, e votarsi tutti
alla difesa delle frontiere. Un grido di approvazione copriva la
voce dell'oratore, e le bandiere di tutta Toscana ondeggiavano
salutando la Repubblica Italiana. <i>Allora leggevasi una formula di
Decreto col quale era stabilita l'Unione a Roma; era proclamata la
Repubblica; nominando frattanto un Comitato di difesa composto di
Guerrazzi, Montanelli e Zannetti</i>, coll'aggiunta di una Commissione
di altri benemeriti cittadini, <i>dichiarando definitivamente decaduto
Leopoldo Austriaco, e traditore della patria il generale Laugier</i>.
Ad ogni parola interminate acclamazioni, ovazioni sincere, ed in
fine la richiesta che <i>tutto subito si presentasse all'accettazione del
Governo Provvisorio</i>. — Il Governo <i>ricevette con giubilo</i> le attestazioni
di fiducia, dichiarò che la voce del Popolo interpretava il
cuore anche de' suoi rappresentanti, e ch'esso aderiva ai voti e
alla volontà sì costantemente e generalmente manifestati; che
però la proclamazione definitiva dell'Unione Repubblicana rimetterla
all'indomani, <i>affinchè avesse luogo con quella solennità e
in quell'apparato di forza che esige un atto nazionale</i>.» — (Questo era
falso, ma la menzogna è necessità nei Faziosi.) — «L'ebbrezza del
Popolo fu quale l'abbiamo conosciuta nei primi giorni di questa
rivoluzione; a un tratto s'illuminarono le vie, suonarono a
festa le campane, e Firenze echeggiò dei canti di guerra. Il Popolo
<i>volle innalzato l'Albero</i> della giovine Libertà, a simbolo di
quella libertà che palpita nei nostri petti, a promessa di quella
libertà che pianteremo nelle nostre istituzioni.»<a class="tag" id="tag410" href="#note410">[410]</a>
</p>

<p>
Il <i>Popolano, fidus Achates</i>, del pari nel foglio del 20 febbraio
<span class="pagenum" id="Page_405">[405]</span>
1849: «A ore 2 pomeridiane i Volontarii, già riuniti presso il
Circolo, mossero con bandiere e tamburi, unitamente a molti
socj, <i>Deputazioni e gran folla di Popolo ec</i>.
</p>

<p>
«Finite le mense fra la letizia e i cantici, cominciossi a gridare:
<i>La Repubblica</i>; e poi, convenuta la maggior parte del Popolo
sulla Piazza del Popolo, gli oratori, fra' quali <i>primeggiò Giuseppe
Mazzini</i>, cominciarono ad arringarlo. Ivi, innanzi al grande
uditorio del Popolo, quanto la gran piazza ne poteva capire, <i>fu
proclamata la Repubblica e la riunione con Roma</i>, e lette varie risoluzioni
che il Popolo approvò. <i>Tutto ciò in risposta e dopo pubblica
lettura del bugiardo proclama di Cesare De Laugier</i>. Non mancò
chi promise di subito pubblicare la biografia di tanto infame,
degno imitatore di Zucchi. Quindi <i>da una Deputazione furono
portate le risoluzioni al Governo Provvisorio</i>, come esprimenti il
desiderio di tante migliaia di Popolo e di tante Deputazioni. <i>Il
Governo Provvisorio gridò, come sempre, i voti del Popolo, confermò
la ridicola ribellione del Lorenese Laugier, e disse che il Popolo mostrasse
di volere difendere la Repubblica con dare 2,000 reclute per
la mattina seguente</i>.
</p>

<p>
«Nella serata, in mezzo al generale tripudio fu innalzato
l'Albero della Libertà con bandiera in cima, sulla Piazza del
Popolo, tutto all'intorno illuminata dalla gioia dei cittadini.»
</p>

<p>
E già nel foglio antecedente del 19 febbraio 1849, per meglio
imprimere la memoria del fatto nella mente del Popolo, aveva
raccontato: «18-19 febbraio. — Ieri aveva luogo sotto le Loggie
degli Ufizii un grande banchetto pei Volontarii ascrittisi nei
ruoli aperti nel Palazzo dei Priori e al Circolo del Popolo.
</p>

<p>
«Più di 1,000 erano i banchettanti. E il Popolo tutto prese
parte al convito.
</p>

<p>
«<i>Intanto giungevano le Deputazioni dei Circoli di Livorno, di
Lucca e di altre principali città toscane.</i>
</p>

<p>
«Udivasi la nuova della defezione del generale De Laugier,
ed <i>unanime fremito suscitavasi in ognuno, unanime imprecazione
contro il traditore della Patria</i>.
</p>

<p>
«<i>Il Circolo del Popolo di Firenze decretava una sentenza di cui
più oltre diamo il contesto</i>.<a class="tag" id="tag411" href="#note411">[411]</a>
</p>

<p>
<span class="pagenum" id="Page_406">[406]</span>
«Intanto lo spirito pubblico animavasi ognor più: gran numero
di Livornesi, uniti al Popolo fiorentino, al Circolo del Popolo
ed agli altri Circoli, convenivano nel concetto esser venuto
il giorno del solenne riscatto, nè potersi più oltre indugiare
l'atto formale di Unione alla Repubblica di Roma.
</p>

<p>
«<i>La Repubblica veniva così proclamata e di diritto e di fatto in
Toscana</i>.
</p>

<p>
«Fino da ieri sera, <i>l'Albero della Libertà era piantato sulla
Piazza del Popolo e salutato da rumorose salve di applausi e dal suono
di tutte le campane di Firenze</i>. Grandi processioni di Popolo festeggiante,
con faci e cantici patriottici, percorsero per tutta
notte la città.
</p>

<p>
«Invitavansi intanto i Volontarii inscritti a recarsi, alle 8,
nella mattina del 19, sulla Piazza del Popolo per partire immediatamente
alla volta dei confini.»
</p>

<p>
Il <i>Nazionale</i>, non amico mio, pure narrando i casi della giornata
del 18, sovveniva allo sforzo del Governo:
</p>

<p>
«Oggi fino a ora tarda della sera, <i>Firenze</i> ha risuonato di
suoni e canti, e sulla piazza che ora si chiama del Popolo ha
stazionato continuamente un folto gruppo di persone a udire
discorsi e proposizioni che si facevano dalla Loggia dell'Orgagna. — Fu
letto un Proclama del generale Laugier, comandante
la truppa ai confini di Massa e Carrara. — Il Proclama in nome
del Granduca esortava i Toscani a tornare all'obbedienza; prometteva
amnistia generale, quelli eccettuati che prendessero le
armi dopo la promulgazione del Proclama. — <i>A grida generali
si dichiara il Laugier traditore della patria</i>. — Sulla sera in faccia
al Palazzo Vecchio <i>era piantato l'Albero della Libertà</i>. — Noi
siamo avversi a ogni sorta di violenza, da qualunque parte si
eserciti. — Noi c'inchiniamo alla sovranità del Popolo tuttoquanto
chiamato a libere elezioni; da sè medesimo crei la sua rappresentanza,
alla quale confidi le sue volontà, e la cura di provvedere
allo eseguimento.»<a class="tag" id="tag412" href="#note412">[412]</a>
</p>

<p>
E meglio ancora nel numero del 19:
</p>

<p>
«Il principio di autorità fu rappresentato sinora dalla dinastia;
la dinastia lo ha abbandonato; il Popolo deve raccoglierlo
e con la sua libera volontà ricostruirlo. Ma noi, rispettando sempre
<span class="pagenum" id="Page_407">[407]</span>
i suoi decreti, non lo loderemmo se lasciasse forzarsi la
mano, e si acquietasse a premature determinazioni uscite dai
clamori incomposti della piazza: non lo loderemmo se tornasse
ad affidare le sue sorti alle dinastie, che sono un fatto transitorio
e perituro, senza prima circondarsi di forti e inespugnabili
guarentigie. — Il Popolo sappia con ordine e dignità esercitare
la libertà, che gli tornò piena ed intera, ec.»
</p>

<p>
Intanto che cosa faceva il <i>Conciliatore</i>? Appesa l'arpa al salice
<i>super flumina Babilonis</i> piangeva; e nello incendio, che consumava
il Paese, salilo in pulpito gravemente ammoniva i Popoli
dicendo: il fuoco scotta; e se sarete bruciati, io non so proprio che
farci.
</p>

<p>
«Ai tempi che corrono, il cercare rimedj adeguati alla gravità
del male, sarebbe impresa soverchiante le forze umane.
Pio IX forse lo poteva, iniziando i nuovi moti pubblici col principio
religioso. Ma oggi sventuratamente anche questo salutare
freno è tolto, e la corrente straripa a sua posta, secondo gl'impeti
delle acque che già ruppero ogni argine. — Però noi contempliamo
dolenti questo crescere continuo di rovine, questo
stravolgimento d'intelligenze ognora più terribile.»<a class="tag" id="tag413" href="#note413">[413]</a>
</p>

<p>
Ben fastidiosa prefica è quella che imprende a cantare l'esequie
all'uomo che non è anche morto! Il giorno dopo questo Giornale,
riavutosi, raccomanda al Governo la sicurezza dei cittadini,
l'ordine della città; ma considerando la desolazione predicata nel
giorno diciotto, non si sa come avesse il coraggio di farlo da vero;
molto più che con rugiadosa insinuazione andava sussurrando,
che il Governo non aveva preso parte ostensibile negli avvenimenti
del 18 febbraio, tirando per così dire l'orecchio al sospetto,
affinchè dubitasse che egli forse ve l'aveva presa segreta facendo
fuoco nell'orcio. Il qual contegno quanto in sì estremo pericolo fosse,
non dirò onesto, ma savio, lascerò che altri consideri.
</p>

<p>
«Ieri mattina giunse in Firenze una numerosa Deputazione
dei Circoli di Livorno, con bandiere, cartelli e berretto rosso.
Alle ore due ebbe luogo un banchetto pubblico sotto gli Ufizii,
dato dal Circolo popolare ai Livornesi, ed ai Volontarii che sono
inscritti per difendere la Patria. Alle ore sei, il Niccolini di Roma,
Presidente del Circolo popolare, proclamò la Repubblica
<span class="pagenum" id="Page_408">[408]</span>
sotto la Loggia dell'Orgagna a nome del Popolo Fiorentino.
Sulla sera fu piantato l'Albero della Libertà sulla Piazza del Popolo. — Nella
sera suonavano a distesa tutte le campane delle
chiese, e si sparavano fucili in segno di gioia. — Il Governo Provvisorio
non ha preso parte alcuna, <i>almeno ostensibilmente</i>, a questi
diversi atti. — In tanta incertezza di avvenimenti ed in tanto
pericolo, noi non possiamo far altro che raccomandare a chi
tiene il Governo di provvedere alla sicurezza pubblica, ed a
tutti gli onesti cittadini di adoperarsi per mantenere l'ordine
nella città.»<a class="tag" id="tag414" href="#note414">[414]</a>
</p>

<p>
Il Popolano del 19 febbraio accusa il Governo <i>di frode</i>, quasi
le promesse fatte ieri non volesse più mantenere oggi:
</p>

<p>
«Oggi noi pubblichiamo un documento e un articolo intorno
ad un fatto che forse, fra qualche anno, a chi non ha la chiave
che schiude i misteri di Stato, apparirà enigma indecifrabile.
</p>

<p>
«L'articolo che togliamo dalla <i>Costituente Italiana</i> è lo esatto
ragguaglio di quanto ieri accadeva sulla Piazza del Popolo di
Firenze e dentro il Palazzo della Signoria.
</p>

<p>
«Il documento è un Proclama che va sfornito di taluni adempimenti
di voti nostri e del Popolo, di cui cotesti fatti eran promessa,
di cui le misure iniziate dal Governo eran garanzia,
ma va per altro arricchito da una grata e lieta novella, cosicchè
lo acquisto per l'una parte compensa la mancanza che appare
dall'altro lato.
</p>

<p>
«Mancanza è, e per la <i>Costituente</i> (giornale) e per noi, <i>la proclamazione
definitiva della Unione Repubblicana</i>, che il Governo
aveva detto di rimettere allo indomani (cioè oggi), <i>affinchè avesse
luogo con quella solennità e in quello apparato di forza che esige un
atto nazionale</i>.» (Sono parole della <i>Costituente</i>.)
</p>

<p>
«Acquisto prezioso si è la certezza pervenuta nel corso della
notte al Governo, che stolta e infame invenzione del traditore
De Laugier era la nuova starsi pronti 20,000 Piemontesi ad
invader la Toscana, per riporre l'ultimo Leopoldo sopra un trono
cui volontariamente egli aveva rinunciato fuggendo e lasciando
senza timone la nave sdrucita dello Stato.
</p>

<p>
«I Piemontesi protestavano solennemente contro la taccia
che dar gli voleva <i>l'uomo del 29 maggio</i> di satelliti di tirannia,
<span class="pagenum" id="Page_409">[409]</span>
di degeneri Italiani, di uomini che per passività di obbedienza
fosser pronti a mostrarsi fratricidi; e insanguinare la sacra terra
d'Italia di italiano sangue. I Piemontesi protestavano, giammai
voler porre ostacolo al riordinamento della Toscana, e intendere
lasciarla libera di reggersi secondo la forma politica che più
fosse per piacerle: volerci Toscani fratelli e compagni nella
guerra contro il comune nemico — l'Austriaco: ma giammai
volerci nemici e combattenti sovra limiti di provincia che un dì
o l'altro debbono esser totalmente remossi, per dar luogo ad
un solo e potente Stato: — la Italia Una e Repubblicana.
</p>

<p>
«Ed altra notizia, ella pure aggraditissima e inaspettata,
era lo appoggio e l'amicizia di una grande e formidabile potenza,
alla cui ombra è oggi lecito alla Repubblica della Italia
Centrale il metter salde radici e con minor precipitazione
che non li avvenimenti minacciati dall'imminente avvenire ci
facessero ieri parere indispensabile.
</p>

<p>
«In grazia di tali rassicuranti novelle, noi consentiamo a
subire in santa pace quella specie (ci si perdoni la inconvenienza
della espressione) di giuoco di bussolotti accaduto fra ieri
ed oggi nel Palazzo della Signoria.
</p>

<p>
«Ad onta di tutto ciò, ad onta di sentirci coll'animo più libero,
e colla mente meno angustiata da funesti pensieri, noi
non cessiamo però, nè cesseremo giammai, dal deplorare i
danni del <i>provvisorio</i>, dallo invocarne il pronto e definitivo termine.
Noi non cessiamo nè cesseremo di deplorare, come una
perpetua e feconda sorgente di discordia e di guerra civile, la
presenza di Leopoldo di Austria in Toscana.»
</p>

<p>
L'aria dintorno diventa densa, e infuocata; già si scrivono e
già si leggono parole somiglievoli alle grosse goccie di pioggia
precorritrici della tempesta; e tempesta di sangue temevasi: nel
Popolano del 21 febbraio si dichiara, che la seguente scrittura era
dettata fino dal giorno 19:
</p>

<p>
«La grande tela ordita dai Principi è compiuta. Tocca ora
ai Popoli il metterla in brani colla punta delle loro baionette e
colla mitraglia dei loro cannoni.
</p>

<p>
«La condotta dei Regnanti Italiani si svela oggimai ed apparisce
nella sua piena luce.
</p>

<p>
«Pio IX, Carlo Alberto, Re Bomba e Leopoldo d'Austria
van perfettamente d'accordo, e congiurano ad un sol fine, ad
<span class="pagenum" id="Page_410">[410]</span>
operare dietro un solo impulso, in un medesimo momento.
</p>

<p>
«Se sulla infamia e sul tradimento di tutti costoro restasse
alcun dubbio in qualche credula mente, basterebbe a dissiparlo
il vedere, il riflettere come contemporaneamente Radetzky occupi
Ferrara, Re Bomba ingrossi le sue truppe ai confini romani,
Carlo Alberto le sue spedisca in gran furia a quei di Toscana, e
Pio IX, senz'armi e senza eserciti, per far qualcosa, fulmini
nuove proteste colla affiochita sua voce dalle spiaggie di Gaeta.
</p>

<p>
«Noi siamo lieti, grandemente lieti di questa potente congiura,
perocchè essa è il segnale del definitivo scioglimento della
grande questione italiana.
</p>

<p>
«Noi siamo lieti, grandemente lieti nello udire che i Tedeschi
sono vicini; e a noi par quasi sentire il nitrito dei loro feroci
destrieri, già ci par vedere lo sperpero delle campagne e la
fuga de' nobili signori ch'eransi iti a rintanare nei loro aristocratici
covi per congiurare contro la patria e contro la libertà.
</p>

<p>
«Nobili infami!... A che cosa vi sarà valso il congiurare, e
il seminare reazioni, divisioni, disordini? il far gridare: <i>Viva il
Tedesco, Viva Leopoldo II</i>?
</p>

<p>
«Oh vedrete, vedrete, insensati quanto iniqui, se il vostro
Leopoldo II vi salverà lo scrigno dall'artiglio croato; vedrete,
vedrete, codardi, se vi varrà plaudirne lo arrivo per risparmiare
le vostre figlie all'oltraggio, i vostri campi e le vostre ville al
saccheggio, le vostre fortune al forzato tributo!...
</p>

<p>
«Noi siamo lieti, grandemente lieti, che l'ora della strage,
l'ora del sangue sia venuta: ora vedremo, per Dio, quanti
siamo d'Italiani in Italia, ora ci conteremo tutti, e il sangue dei
traditori bagnerà, insiem con quello del Tedesco, le nostre vie
che han d'uopo di un battesimo di sangue acciò lavarne l'onta
delle passate ignominie per i corsi romorosi, per le sciocche dimostrazioni,
per le festose processioni; per avere, insomma, sostenuto
tanti e tanti anni i passi oziosi e lenti di tanti e tanti cittadini
inerti, baloccheggianti, perduti dietro puerili vaneggiamenti, immersi
in discussioni ozjose, parolaj senza fatti e senza azioni.
</p>

<p class="dots">················</p>

<p>
«Si fondano in cannoni le campane, si spoglino le chiese
dei vani ori e dei male spesi argenti: si reclutino, marcino,
combattano e frati e monaci e preti, come in altri paesi fu
fatto; si costringa i contadini a marciare per la difesa comune,
<span class="pagenum" id="Page_411">[411]</span>
e i recalcitranti si pongano dinanzi ai cannoni o ci servano
di mitraglia ai nemici: ogni pezzo di ferro, ogni pezzo
di bastone sia messo a profitto: ai pali si aggiunga una ferrea
punta, e servano ad armar lancieri: si riempiano pure le carceri,
purchè si vuoti di nemici lo interno dello Stato. In quanto
a noi, ne facciamo sacramento a Dio ed alla Patria, appena la
campana del Popolo suonerà a stormo, getteremo a terra la
penna, e, impugnando il fucile, sdegneremo riprenderla finchè
l'ultimo dei Tedeschi non abbia sgombrato l'Italia, — finchè
l'Italia non sia più un nome, ma una nazione libera e vincitrice.
</p>

<p>
«E se questo momento sarà domani, i lettori nostri si tengano
per avvertiti, — il nostro Giornale non apparirà che col
riapparire del vittorioso vessillo repubblicano fralle mura della
redenta Firenze.
</p>

<p>
«Queste nostre parole erano scritte 24 ore innanzi degli avvenimenti
di ieri sera.»
</p>

<p>
Più cauta in parole, ma di partiti violenti punto meno bramosa,
la <i>Costituente</i> del 21 febbraio predicava:
</p>

<p>
«Cittadini del Governo Provvisorio di Toscana. — Il Paese
è minacciato, l'Italia ci domanda soccorso; voi pure avete un
debito da adempire, un debito grave e solenne verso la gran
madre comune. Gridammo armi ed armati, gridammo denari,
energia, impeto di rivoluzione, e di patria carità ardente ed efficace;
or come fummo ascoltati?
</p>

<p>
«Battete a dritta ed a manca, <i>sospingete, sforzate</i>. Le risorse
vi sono, la buona volontà vi corrisponda; l'ardimento dei più
vi sorregge; camminate adunque, camminate adunque, camminate
liberi e forti. <i>I ricchi paghino il proprio debito di oro</i>,
come il Popolo generoso offre il proprio sangue; non ismarritevi
nell'inestricabile labirinto di minute preoccupazioni, ma seguite
la via larga delle misure vaste e risolute. I giorni passano, i
giorni sono preziosi e numerati; — che non trascorrano più lungamente
senza frutto! —
</p>

<p class="dots">················</p>

<p>
«Debbe (il Governo) agire fortemente a reprimere qualunque
rinnovazione di minaccie così inique, qualunque possibilità e principio
di tumulti. Versiamo in circostanze straordinarie, in mezzo
a pericoli supremi; — si adoprino misure straordinarie, mezzi
supremi. — L'esempio di Romagna non è da disprezzarsi: si
<span class="pagenum" id="Page_412">[412]</span>
proclami la Legge Eccezionale; essa emana dalla legge normale
della salute della patria.
</p>

<p>
«Debbe agire fortemente, per raccogliere denaro, subito e
molto. <i>Prenderlo dov'è, senza troppa esitanza</i>, poichè ogni altra
trafila finanziera non corrisponde alla gravezza istantanea del
bisogno. Ori e argenti di tutti, prestito forzato. I Croati a Ferrara,
mentre porgono l'esempio, danno stimolo a tutti a concorrere
per non subire con vergogna e paura una simile sorte.
</p>

<p>
«E soldati, per Dio! soldati vogliamo. La Guardia Nazionale
riorganizzata si offre, anela forse a una mobilizzazione. Ma
per questo ha bisogno di esser educata, di avere quel corredo
di istituzioni e di armi speciali che possano farla entrare in
campagna; si provveda a tutto questo, — si incominci almeno
a provvedere. Poi fa d'uopo anche pensare alle armi, di cui vi
ha visibile scarsezza. Noi siam ben lontani dall'avere in pronto
i mezzi per l'armamento universale del Popolo, qual è nella
nostra mente, e qual è <i>forse</i> nel pensiero dello stesso Governo;
si procurino dunque le armi, e possibilmente da Venezia, o altrove,
nel minore spazio di tempo che può essere concesso. <i>Armi,
soldati e danaro</i>: è la nostra parola d'ordine, il nostro grido
giornaliero, il ritornello incessante a cui siamo legati per coscienza.
<i>Armi, soldati, danaro; Unione con Roma di diritto e di
fatto immediata</i>, è il nostro programma, il codice della nostra
politica nelle circostanze presenti. Noi lo verremo sempre ripetendo
e insegnando, ec.»<a class="tag" id="tag415" href="#note415">[415]</a>
</p>

<p>
Per questi successi ed eccitamenti, Toscana agitavasi tutta.
Il Governatore Pigli, non curata la condizione apposta dal Governo
al proclama della Repubblica, la bandisce assolutamente:
</p>

<p>
«La Repubblica è proclamata. Il Popolo è Re. — Guai a
chi tentasse strapparti lo scettro pagato per lunghi secoli con le
lacrime, e il sangue, e le opere della più sublime virtù, della
quale ti conserverai, ne sono certo, indefettibil campione.
</p>

<p>
«Popolo, compi i tuoi gloriosi destini! Pensa, che la tua capitale
è Roma, che la tua patria è la Italia; chi ti conferisce
lo imperio è il tuo diritto! Chi ti consacra è Dio. Viva l'Italia.
Viva la Repubblica.
</p>

<p class="indl">
«Livorno, 19 febbraio 1849. — <span class="smcap">C. Pigli.</span>»
</p>

<p>
<span class="pagenum" id="Page_413">[413]</span>
E senza neppure consultare il Governo, nella ebbrezza del
trionfo, ed ormai considerandosi dei Capi, o prossimo a diventarlo,
della bandita Repubblica, ecco istituire un giorno di feriato,
con tutte le sue sequele; al quale scopo è necessaria una
legge, che per certo non istà nelle attribuzioni di un Governatore
promulgare.
</p>

<p class="indl">
«Cittadini!
</p>

<p>
«Per festeggiare il presente memorabile giorno, viene disposto
che il medesimo a tutti gli effetti di ragione debba considerarsi
come feriato solenne, e che non si possa quindi procedere
al protesto delle cambiali, ed altri recapiti mercantili.
</p>

<p>
«Livorno, 19 febbraio 1849.
</p>

<p class="indr">
«<span class="smcap">C. Pigli.</span>»
</p>

<p>
E in altro Proclama affermava:
</p>

<p>
«La Repubblica è stata proclamata ieri in Firenze con l'adesione
del Governo, <i>il quale ha bensì impegnato quella città</i> a dare
in questo stesso giorno 2000 uomini.»<a class="tag" id="tag416" href="#note416">[416]</a>
</p>

<p>
Questo non era vero. Il Governo aveva mandato: «La Repubblica
è stata proclamata. <i>Il Governo l'ha accettata a patto, che il
Popolo fiorentino dia per domani 2000 uomini armati</i>.»<a class="tag" id="tag417" href="#note417">[417]</a>
</p>

<p>
Ma al Pigli, ed ai suoi nuovi amici, importava far credere diversamente.
Su l'ora della mezzanotte <i>le Deputazioni</i>, forse unite
in gran parte, e certo indettate con i partigiani di Firenze, piuttosto
stizzite che vinte, volendo sgarare chela Repubblica andasse
innanzi ad ogni modo, con bande, gridi e schiamazzo infinito, destano
la città, e abbindolati i cittadini piantano l'Albero della Libertà,
e proclamano la Repubblica.
</p>

<p>
«Tutto era calma e tranquillità per la fiducia degli uomini
che reggevano il Governo: quando alla mezza notte il ritorno
improvviso delle Deputazioni da Firenze spargeva la lieta novella
della proclamazione della Repubblica in Toscana, dell'adesione
di quei Tribuni generosi alle volontà manifeste di un
Popolo ivi raccolto da tutte le Provincie. Livorno sebbene a
quell'ora tarda prendeva immediatamente un aspetto festivo:
bande musicali percorrevano le vie, ed il Popolo acclamava con
<span class="pagenum" id="Page_414">[414]</span>
mille evviva a quell'atto solenne d'italiana rigenerazione. Un
Albero della Libertà contornato di bandiere tricolori era piantato
come per incanto nel mezzo della piazza, fra il suono a festa
di tutte le campane e le grida alla Repubblica, a Roma, a Venezia,
a Sicilia, a tutti i fratelli d'Italia: il nuovo sole sorgeva
ad illuminare il più gran fatto nel nostro risorgimento.»<a class="tag" id="tag418" href="#note418">[418]</a>
</p>

<p>
Il Governatore di Livorno intanto, come colui che guarda
per vedere se il tiro ha colto nel segno, scrive a ore tre pomeridiane
del 19 febbraio al Ministro dello Interno:
</p>

<p>
«Qui è stata fatta una solenne manifestazione per festeggiare
la Repubblica <i>Toscana</i>. Oggi alle quattro si canterà il <i>Te
Deum</i>. È necessario bensì smentire immediatamente una voce,
che comincia a circolare <i>intorno la dimissione del Guerrazzi</i> e del
Montanelli, e la istallazione al Governo di soggetti che non sarebbero
graditi. È di assoluta necessità pronta risposta.»<a class="tag" id="tag419" href="#note419">[419]</a>
</p>

<p>
Che cosa fu risposto? L'Accusa dagli Archivii Governativi ha
tolto quello che le piacque, poi chiudendoli si è posta la chiave in
tasca, e ha detto a me che li voleva esaminare per conto mio:
«Concedertelo non dipende da me, figliuolo; e quando dipendesse
da me, tu devi indovinare prima, o rammentare
quello che contengono, ed esporne il contenuto: allora giudicherò
io quali delle carte possono fare al caso tuo, e quali no;
lasciati governare da me, rimettiti nelle mie braccia: vieni,
addormentati sul mio seno; se le mie mammelle contenessero
latte, te le porgerei a poppare. Ad ogni modo, avendo me per
tutrice, sto per dire che tu se' nato vestito, io provvedo a tutto,
e credi che lo <i>todo lo que hazo, lo hazo per to bien</i>.» Tenerissima
Accusa!
</p>

<p>
Da Pisa il Prefetto Martini, a ore 1 pomeridiana, avvisa il
Ministro dello Interno, per via telegrafica:
</p>

<p>
«Il Popolo è adunato numeroso volendo proclamare la Repubblica,
sia <i>vera</i> o <i>falsa</i> la notizia che lo stesso è avvenuto a
Firenze. <i>Molti cittadini s'interesseranno per trattenere questo atto</i>,
ma ormai pare inevitabile. Batte la generale. Si dice fatto altrettanto
a Livorno, quindi la mossa di Pisa.»<a class="tag" id="tag420" href="#note420">[420]</a>
</p>

<p>
<span class="pagenum" id="Page_415">[415]</span>
Il tenore di questo Dispaccio dimostra chiaro, che il Prefetto
Martini, corrispondendo alle istruzioni del Governo, s'ingegnava
con altri a parare quel colpo, ma che disperava venirne a capo.
</p>

<p>
A Siena già nel giorno 20 febbraio, erano tutti Repubblicani
per convinzione o per paura.<a class="tag" id="tag421" href="#note421">[421]</a>
</p>

<p>
Grosseto nel 20 febbraio bandiva anch'essa la Repubblica, e
piantava l'Albero.<a class="tag" id="tag422" href="#note422">[422]</a> Partito appena S. A. da Porto Santo Stefano,
fu nel giorno 22 di febbraio salutata la Repubblica.<a class="tag" id="tag423" href="#note423">[423]</a>
</p>

<p>
Intanto in Firenze si agitava segreta la cospirazione, che
scoppiò nella notte del 21 febbraio 1849; infaustissima fu quella
notte, ma più infausto giorno le poteva tenere dietro. Il <i>Monitore</i>
ne dava ragguaglio nella guisa che già fu detto a pagine 279-282
di questa Apologia.
</p>

<p>
Ho esposto altrove, e con documenti provato, come Giuseppe
Montanelli facesse opera veramente cristiana salvando dal furore
del Popolo la gente arrestata, e come in tanto stremo il Governo
con provvido consiglio ricorresse al Circolo medesimo, impegnandolo
a mandare taluno dei suoi concionatori tanto efficaci a
rimescolare le moltitudini, perchè inspirasse loro sensi di carità
e di mansuetudine. Se poi mi domandassero perchè io affermi essere
<span class="pagenum" id="Page_416">[416]</span>
stato cotesto savio consiglio, mi parrebbe dovere rispondere,
che gli uomini i quali non sieno del tutto perduti ordinariamente
s'ingegnano mostrarsi meritevoli della fiducia, che in essi viene
riposta, e quantunque ai giorni nostri i traditori non sieno appesi,
e molto meno s'impicchino da sè, pure quel brutto nome di
Scariotte a nessuno accomoda. Così Lamartine condotto dal medesimo
concetto, che animò (ne sono convinto) i miei Colleghi, creava
la <i>Guardia mobile</i> a Parigi togliendo al disordine le forze per conservare
l'ordine: egli se ne loda, e credo, che in questa parte abbia
ragione.<a class="tag" id="tag424" href="#note424">[424]</a>
</p>

<p>
E qui faccio tregua con le citazioni, osservando, che se lo
edifizio non riuscì come avrei desiderato completo, non è mia la
colpa; però desiderando, piuttosto che sperando, non essere tratto
a compirlo, basterà quello che fu detto per somministrare notizia
dei tempi; imperciocchè
</p>

<div class="poem">
<p>Ogni erba si conosce per lo seme.</p>
</div>

<p>
Ora io voglio un poco confrontare questi nostri successi con
altri, i quali, a un punto più celebri e più terribili, hanno dato al
mondo una lezione di spavento.
</p>

<h3>
§ 2. <i>Confronto storico.</i>
</h3>

<p>
Nel 1792 erano in Francia uomini infiammati nei cerebri dai
vapori delle speculazioni astratte, i quali reputando, che il male
degli uomini derivasse non già dalle ree passioni che gli agitano,
bensì dalla forma della Società, come se non fossero essi e le opere
loro che gli hanno ridotti nello stato in cui sono, drizzarono la
mente a capovolgerla di cima in fondo. Però non tutti accordavano
su i fini, nè penso, come allora, in futuro saranno per accordarsi
giammai; e questo è sommo bene. Alcuni di loro intendevano,
mercè le riforme politiche, arrivare alle sociali; altri alla rovescia,
nè tutti volevano trascorrere fino al punto di abolire la fede
di Dio; e quelli che pur volevano cassato Dio, più che altro sembravano
Titani ciechi brancolanti in cerca di scogli per avventarli
contro il cielo; e negli scritti e nei ragionamenti loro manifestavano
piuttosto la convulsione della rabbia, che un discorso considerato
<span class="pagenum" id="Page_417">[417]</span>
della mente. Spettava ai giorni nostri sopportare la vista di uomini,
che lontani dai ravvolgimenti politici, con la pacatezza del filosofo,
e la soavità dell'uomo dabbene, si affaticano a dimostrarti per
filo e per segno, che tu non sarai felice mai là dove tutta questa
macchina morale, civile, religiosa e politica, non vada in fascio.
Certo, chi dette simile impulso ai moti rivoluzionarii del tempo,
sortì grande la potenza dello ingegno. Lo spirito del male lo deve
avere baciato proprio su la fronte dicendogli: tu sei il figliuolo
della mia predilezione. La grande maggiorità dei diseredati, che
forma la base della piramide sociale, gl'infiniti figliuoli della Natura,
che dalla madre loro credono essere stati benedetti con uno
schiaffo, poco si commuovono per Repubblica o per Monarchia;
imbestiati dal miserabile costume i grossolani appetiti è forza gratificare
dapprima; più tardi verranno i bisogni dello spirito, e il
desiderio di razionale reggimento, tanto più duraturo quanto meglio
gli uomini saranno ad apprezzarlo capaci. Lasciamo che
questo avviso assai si rassomigli a quello di dar fuoco alla
casa, nella speranza che ci venga rifabbricata più bella; egli è
certo che per isconvolgere la Società non si poteva inventare
leva più pericolosa, nè più sicura di questa. — Noi vediamo ordinariamente
i Partiti intenti a distruggere, venire a capo dei
concetti disegni per due precipui motivi: primo, perchè su le mosse
vanno di accordo, quantunque più tardi pieghino chi a destra, e
chi a sinistra, chi di loro vuole trascorrere, e chi stare fermo;
tuttavolta siffatte discrepanze lo Stato già sconvolto rendono infermissimo:
secondo, perchè l'assalto procede sempre più fervido
della difesa, nè lo assalito può in un punto da tante parti salvarsi,
e l'assalto gli sopraggiunge addosso continuo, impreveduto, e difficilmente
prevedibile. Un rimedio ci è, o almeno, se non basta
questo, agli altri è inutile pensare; ma lo vedo respinto, però che
come tutti i farmachi sappia un po' di ostico a cui ha il gusto avvezzato
a malsani dolciumi. Gli umori rivoluzionarii tengono della
natura di quelle infermità, che, per ispogliarle del maligno, bisogna
inocularle. Il reggimento costituzionale, da senno praticato, sarebbe
la vaccina salutare; ma tanto è, le vecchie balie non ne vogliono
sapere, e gli armano contro tutti gli errori per questa volta non
popolari, ma signorili; intanto il male cova, e a tempo debito
se non ucciderà il fanciullo, te lo lascerà concio, che Dio ve lo
dica per me.
</p>

<p>
<span class="pagenum" id="Page_418">[418]</span>
Le grandi Assemblee di rado trascendono ad enormezze, o, se
pure irrompono in quelle, durano poco; e là dove per istituto si ragiona,
se qualche volta la passione accieca, anche a tastoni, la via
diritta smarrita io ho veduto ritrovare sempre; però i Rivoluzionarii
di professione le Assemblee e i Poteri costituiti detestano, o se gli
sopportano, vogliono ad ogni patto dominarli. I Rivoluzionarii in
Francia avevano, a vero dire, seguito grande nell'Assemblea legislativa
in virtù dei Deputati che per sedere sopra i più eccelsi
scanni si chiamavano Montanari, e per la pressione delle conventicole;
e nonostante questo, non pareva loro essere sicuri a bastanza,
ove del tutto non la riducevano in servitù. Se l'Assemblea
voleva vivere, doveva rassegnarsi, ed essere nelle costoro mani
quasi un suggello, per legalizzare le immanità che si accingevano
a commettere. Così, per siffatto disegno, la Comune accanto
all'Assemblea a poco a poco diventò Governo; in seguito più che
Governo. Nel Palazzo Municipale si radunarono i più violenti; di
là spaventarono, quivi usurparono, là ordirono in segreto quanto
in palese non avrebbero mai osato, non che fare, dire.
</p>

<p>
Qui fra noi mancava l'Assemblea. La eletta con l'antica legge
elettorale, oltre all'essere stata disciolta per volere del Popolo, nè
si sarebbe attentata di adunarsi, e se adunata, avrebbe fornito materia
allo infuriare della moltitudine, che pure si voleva attutire.
Ora io ho veduto che per placare il toro, non gli si agita mica
davanti gli occhi la bandiera vermiglia che odia, e trema; ed è
eziandio così da avvertirsi, come da evitarsi che le prime offese
chiamino le seconde; imperciocchè la vittoria insuperbisca, e
quello che ti riesce ottenere dalla paura, che poca o molta accompagna
sempre la prima esperienza della forza, invano chiederai
dopo la prova riuscita prosperosa per coloro che intendi reprimere.
Però di questo a suo luogo più copiosamente. Intanto reggeva
il Governo Provvisorio; per sua natura debole; sostenitore
degli ufficiali governativi piuttosto, che sostenuto da quelli. A
questo gli ufficiali tutti, a questo i cittadini, amorevoli o no, pongano
mente, poichè all'Accusa non preme badarvi: che il Governo Provvisorio
potè salvare uomini e cose, fondato appunto sul transitorio,
che gli serviva di pretesto a non imprendere mutamenti; — uscendo
nel definitivo per impeto di passioni rivoluzionarie, pensate un
po' voi dove vi avrebbe balestrato cotesto turbine. La Fazione violenta
riusciva a sforzarmi in molte cose, non in tutte, nè nella
<span class="pagenum" id="Page_419">[419]</span>
suprema in ispecie, presso cui le altre erano nulla: di qui l'agonia
di volere ad ogni patto imposta la Repubblica a tumulto, e di
qui, trovatomi oppositore e custode dei diritti dell'universo Popolo,
il proponimento palese in molti, segreto in taluno, di sostituire al
Governo Provvisorio un Governo che la desiderata Repubblica
proclamasse.
</p>

<p>
In Francia la stampa della Opposizione, spaventata, tace; dei
tipi e dei torchj si spoglia, e ai propagatori delle opinioni rivoluzionarie
si donano: qui pure alla stampa, nemica della violenza,
voleva imporsi silenzio.
</p>

<p>
In Francia i Rivoluzionarii intendono impadronirsi di quella
facoltà, la quale mentre dura la tempesta degli sconvolgimenti
politici non merita più essere chiamata Giustizia, e neppure
diritto di punire, ma sì piuttosto potenza di mal fare, conciossiachè,
ottimamente avverte il Thiers,<a class="tag" id="tag425" href="#note425">[425]</a> arrestare e perseguitare i
supposti nemici formi per i Faziosi principalissima e ambitissima
libidine. — Quale e quanta poi sia la tristizia e la rabbia
delle persecuzioni politiche, non importa discorrere! — Donde
nascesse la prima radice dei Tribunali rivoluzionarii di Francia,
insieme con gli altri Storici lo dichiara Luigi Blanc: «La mollezza
e la esitanza dei Poteri governativi da una parte, e dall'altra
il sospetto e la paura fanno nascere la prima idea del Tribunale
rivoluzionario. Dupont di Nemours fu che il propose; e per
questo modo dalle mani di un Consigliere di Parlamento furono
poste le basi del Tribunale rivoluzionario.»<a class="tag" id="tag426" href="#note426">[426]</a>
</p>

<p>
La Storia, non senza che le tremi nella destra lo stilo, registra
nelle sue tavole, come a sbramare le rabbie della scapigliata
licenza e del bilioso assolutismo non fecero mai difetto uomini
tristi; i quali comecchè vestissero toga nè nome di Magistrati
meritarono, nè Magistrati furono; come per vetro traverso a loro
si vedeva il carnefice. E che cosa importarono quei luridi scartafacci
curialeschi, martirio della ragione umana, e scuola di calunnia?
Chi ingannarono? Dio forse, o la coscienza propria, o gli uomini?
Ah! nessuno, nessuno ingannarono; avrebbero operato più
presto e più lealmente, a prendere una pietra e mettersi ad affilare
il taglio della mannaia. Deve essere profonda davvero la satanica
<span class="pagenum" id="Page_420">[420]</span>
voluttà di abbracciare il male, e dirgli: «Tu sei il mio bene!»
se la vendetta umana spesso, e la divina sempre, il disprezzo
presente, la esecrazione dei posteri, e le visioni della notte
e i terrori del giorno, non bastarono a rattenere dal truce mestiere.
Ahimè! Che importa che Fouquier-Tinville, giudice carnefice della
tirannide libertina, muoia come Ciro nel sangue che ha versato?
Che giova che Jefferies, giudice carnefice della tirannide regia, spiri
ammaccato dai colpi come un lupo? La morte loro non richiamerà
dal sepolcro l'illustre Bailly, la egregia Madama Roland, le pie
Granut e Lady Lisle, e Cornish innocentissimo. Io non ardisco interrogarlo, — ma
è ben profondo, ben soverchiante la ragione nostra,
il consiglio — per cui vedemmo per le Storie la nequissima
stirpe di cotesti due togati carnefici rinnovellarsi copiosa, mentre
fu scarsa quella di Papiniano che osò guardare in volto Caracalla,
e dirgli: «essere più facile commettere il fratricidio che scusarlo.»
</p>

<p>
E qui non pure tra noi si pretendeva che il Governo instituisse
Tribunali rivoluzionarii; ma i Faziosi, già già diventati Governo
da per sè stessi, siffatti Tribunali creavano, i loro Giudici
carnefici eleggevano, uno esercito di mille cagnotti ad accompagnarli
disegnavano. Il Governo Provvisorio queste infamie impediva,
e, fingendo adempire egli alle sformate voglie della Fazione,
mutava in comune salvezza quello che nelle mani altrui sarebbe
stato esizio universale. Lo impugnate voi? Su, vengano innanzi
le vedove che abbiamo fatto, escano fuori gli orfani per causa nostra,
e ci pongano accusa. La pena più lunga, che fu applicata
dal Romanelli, questo nuovo Carrier del contado aretino, non arriva
al terzo della nostra carcere di custodia!
</p>

<p>
In Francia, a Parigi segnatamente, spaventavano le persone,
solite a trovarsi in tutte le Capitali, per costume depravate,
d'istinto feroci, per abitudine di trambusto fatte convulse, perpetuamente
oscillanti fra lo ergastolo e la taverna; tanto più rese
terribili adesso, che sciagurati predicatori le ammaestravano a colorire
le inique passioni con la politica. — Fra noi terribili erano
gli scherani nostri, e non pochi, ma non sì, che, come in numero,
in ferocia non venissero superati da quelli che ci mandava la vicina
Romagna, cui pure adesso con molta fatica contiene grossa
mano di armati, vigilanti ai confini.
</p>

<p>
Vedete in Francia uomini improvidi del domani, non aborrire
accendere oggi uno incendio, che non sapranno più spegnere,
<span class="pagenum" id="Page_421">[421]</span>
e dal quale eglino stessi rimarranno a posta loro distrutti; e Cammillo
Desmoulins, stracciando lo ingegno bellissimo, gittarne i brani
al Popolo feroce, per vie più inferocirlo. «Abbiamo uno esercito,
egli diceva, latente sì, ma ordinato e in procinto. Nè causa al
mondo fu della nostra più sacra per combattere; nè premio
maggiore destinato alla vittoria. Quarantamila palazzi, case, castelli,
due quinti delle terre di Francia, ecco il bottino di guerra.
Chi presumeva conquistare sarà conquistato, chi vincere
vinto. Il Popolo andrà mondato dagli stranieri, e dai mali cittadini;
e tutti quelli che il bene proprio al bene comune preferiscono,
saranno sterminati.»
</p>

<p>
E qui tra noi si urlava: «I danari si piglino dove si trovano,
le Chiese dei sacri arredi si saccheggino, a viva forza i signori
si spoglino, e le spoglie si dividano fra il Popolo, caparra e saggio
di più abbondante raccolta.» E' furono giorni pieni di pericolo
cotesti; e chiunque comprende quanto efficace maestro sia il
bisogno, e quanto la cupidigia docile scolara, ne andrà persuaso di
leggieri. I miei Colleghi furono stretti a mettere una Legge nel 22 febbraio,
con la quale fu ordinato ai benestanti ripatriassero; dove no,
sarebbero multati: ma nessuno fu multato, e vagarono quanto seppero
e vollero; — testimone Don Tommaso Corsini. Questi eccitamenti
non avendo trovato in Francia nel Governo quei supremi
contrasti che in Firenze trovarono, bensì plauso ed istigazioni,
ecco in breve spazio di tempo in quali fatali rovine fu visto precipitare
quel nobilissimo Stato. — Parte di Popolo ardeva i castelli,
ne decapitava i padroni; le mozze teste fitte sopra le picche, trionfo
infame, portava in processione per le strade; dai braccioli di ferro
dei lampioni pendevano cittadini impiccati; e l'altra parte del Popolo
plaudiva e urlava; qualche volta ancora, tratto argomento di arguzia
dalla nefanda tragedia, rideva. Desmoulins, furente di rabbia rivoluzionaria,
assumeva il titolo di <i>Procuratore Generale del Lampione</i>.
</p>

<p>
Oppressione antica nel reame di Francia, governativi errori,
insolenze patrizie e abusi universali, di lunga mano apparecchiarono
il bisogno di riforme; peregrini intelletti somministrarono argomenti
e favella al gemere lungo del Popolo; forse il Principe cedeva,
ma i Privilegiati non vollero, meno teneri della Monarchia
che di sè stessi, ed invidiosi che questa, sviluppandosi da loro,
senza loro durasse. Tutto lo edifizio monarchico e feudale doveva
salvarsi o perire, e ciò parve amore, e veramente fu astio; ma
<span class="pagenum" id="Page_422">[422]</span>
così amano sempre i Partiti: — próstrati a terra, e adorami; io ti
darò i regni della terra. — Satani sempre, e a tutti; anche a Gesù! — Di
qui ebbero origine, da un canto, le trappolerie, gl'inganni, e
le slealtà, poi le mene segrete, al fine le scoperte opposizioni;
e dall'altro, rancori, rabbie, pretensioni quotidianamente crescenti,
e il subentrare continuo dello impeto della passione ai
nobili discorsi del pensiero; poi, aumentando lo scambievole
odio, si venne alle ingiurie; il trapasso all'offesa fu breve;
quegli ebbero ricorso alle forze ordinate del dispotismo, questi
alle forze scomposte dell'anarchia; i primi, se avessero vinto,
avrebbero ucciso la Libertà stringendole il collo; i secondi, vincendo,
la condussero a morte aprendole le vene. Il sospetto non
chiuse più occhio, e la vigilia infiammò il sangue del Popolo; e
siccome quanti più scalini scendiamo per la scala della ingiustizia,
sempre più copiosi troviamo i motivi di offendere, al sospetto, alla
miseria, alla cupidità, al furore ecco accompagnarsi la paura; fra i
cattivi consiglieri, pessimo: — la paura, Ciclope acciecato, che di
tutto teme, anche dei camposanti, però che il vento che zufola per
le croci le metta spavento; onde impreca alle croci, e vorrebbe anch'esse
sepolte. Pareva che ormai la ferocia degli uomini avesse
toccato il fondo del suo inferno, e non era niente; l'ultima furia e
la più truce di tutte dormiva sempre. Negli ultimi giorni di agosto
1792, si sparge la voce in Parigi, i Prussiani, espugnato Longwy,
accostarsi a Verdun. Male davvero conosce la natura delle rivoluzioni
chi pensa che siffatte novelle giovino ad abbattere gli animi
esaltati; la rabbia vedemmo allora diventare delirio, e destarsi e
stendere le braccia insanguinate la furia delle vendette. Il sospetto
cerca le cospirazioni pronte a scoppiare, spesso le immagina, qualche
volta le trova, la paura l'esagera, e nella propria sua ombra teme
il sicario; la minaccia esterna inasprisce, facendo, per così dire,
rientrare nella massa del sangue la infiammazione della cute, e
un grido sussurrato di orecchio in orecchio a voce sommessa, come
si costuma ai funerali, dice: «Siamo traditi, il <i>pericolo delle armi</i>
sta lontano, e non è quello che ci <i>stringa più urgente</i>; il pericolo
sta qui nei nemici che abbiamo in casa. I Generali alla frontiera
badano ai Prussiani, noi qui dentro dobbiamo badare agli aristocratici
cospiranti sempre contro la Libertà.<a class="tag" id="tag427" href="#note427">[427]</a> La causa della rivoluzione
<span class="pagenum" id="Page_423">[423]</span>
potrà salvarsi, se accorriamo tutti ai confini; ma lasciandoci
dietro le nostre famiglie abbandonate, i nostri nemici
le trucideranno; dunque è necessità mettere mano al sangue:
forse la causa della rivoluzione soccomberà, dunque vendichiamoci
anticipatamente della temuta disfatta sopra questi aborriti,
che dispererebbero la nostra agonia con gl'insulti del trionfo;
sia che vinciamo, sia che perdiamo, bisogna far sangue.»
</p>

<p>
Riandate col pensiero le citazioni allegate nelle pagine precedenti,
anzi aggiungetevi anche questa: «Per combattere il nemico
straniero bisogna non <i>temere che il nemico interno c'insidii e ci
minacci alle spalle</i>. La Fazione, non c'inganniamo, è numerosa,
e potente. La coscienza della causa dà il debito, e il diritto della
vittoria: <i>questo fa legittimo, e sacro ogni mezzo</i>;»<a class="tag" id="tag428" href="#note428">[428]</a> e vedete se la
mossa del Laugier partoriva in Firenze i medesimi furori. Lascio
la decadenza del Principe gridata a furia; lascio la Repubblica
proclamata per <i>gittare</i>, come dicevano, un <i>fatto compíto</i> davanti ai
suoi nemici; non ricordo il bando di traditore posto addosso dalle
turbe invelenite; ma, con ribrezzo, mi trovo costretto a rammentare
la empia gioia della vicina strage, gli eccitamenti orribili a
purgare con battesimo di sangue le strade della nostra città: e qui
mi taccio, perchè nel ravvolgermi per queste memorie mi prende al
cuore una tristezza infinita, che poco è più morte.
</p>

<p>
Confrontate il linguaggio, che qui si udiva, in Toscana, con
quello, che costumavasi in Francia, e ditemi poi se i giorni del
terrore vi paressero imminenti! «I motivi sono eglino puri? Il
fine approfitta la Rivoluzione? Giova o no alla causa della libertà? — Ciò
basta... Si deve parlare della Rivoluzione con rispetto,
e dei provvedimenti rivoluzionarii co' riguardi che meritano.
La Libertà è una vergine di cui è colpa sollevare il velo.»<a class="tag" id="tag429" href="#note429">[429]</a>
Vedete se qui come in Francia proclamavasi la sentenza, ai
Rivoluzionarii non pure spettare il diritto, ma incumbere il dovere
di fare di ogni erba fascio per salvarsi: «empia massima e
atroce, che somministra ai minacciati il diritto di combattere
con armi pari, e distrugge lo Stato Sociale per surrogarvi la
guerra.<a class="tag" id="tag430" href="#note430">[430]</a>»
</p>

<p>
<span class="pagenum" id="Page_424">[424]</span>
Siffatti eccitamenti condussero in Francia le giornate del settembre.
Che cosa pagherebbe mai la Francia per potere strappare
coteste pagine dal volume della sua storia? Forse quelle che narrano
dei gesti del Condé; e se non bastassero, ci aggiungerebbe le
altre che parlano del Turena; e, se più si volesse, anche quelle
di Napoleone; e finalmente quante altre mai favellano di gloria,
purchè cotesto vituperio cessasse. Nè dovrebbe reputarsi troppo
caro il riscatto, conciossiachè i Popoli s'infamino peggio pei fatti
scellerati, che non si esaltino pei gloriosi.
</p>

<p>
Coloro che quelle immanità ordinarono non ne sentirono rimorso,
almeno sul momento; all'opposto, le confessarono come
provvidenza necessaria di Stato; e questo avviene quante volte,
pervertito ogni senso morale, il cervello guasto dai sofismi pesa
sul cuore come una lapide di sepolcro: quelli poi che l'eseguirono
n'ebbero orrore; ed anche questo è ragione, perchè il Popolo traviato
dalla passione chiude le orecchie alla voce della coscienza,
ma per via di cavilli non sa strozzarla.
</p>

<p>
E avvertite, che non per ordine dell'Assemblea, ma in onta
sua, fu commessa la strage. I violenti l'avevano soverchiata instituendo
Governo fuori del Governo, per quei tempi onnipotente
quanto feroce. La Francia spaventata imparò lo eccidio del settembre
per via di questa Circolare spedita dal Comitato di Salute Pubblica
col sigillo del Ministro della Giustizia:
</p>

<p>
«Prevenuto che torme di Barbari si avanzavano contro la
Francia, la Comune di Parigi usa diligenza ad informare i fratelli
di tutti i Compartimenti come una parte degl'iniqui cospiratori
detenuti nelle prigioni è rimasta spenta per virtù del Popolo.
Comparve necessario questo atto di <i>giustizia</i>» (e sempre
<i>giustizia</i> rammentasi da coloro che meno vogliono e sanno adoperarla)
«per contenere con la paura le legioni dei traditori chiuse
dentro le mura, mentre stavamo in procinto di muovere contro
il nemico; e il Comitato non dubita che il Popolo di Francia,
dopo la serie dei tradimenti lunghissima la quale lo spinse su
l'orlo dello abisso, si studierà imitare questo partito tanto vantaggioso
quanto necessario, e dirà come il Parigino: — Noi correndo
contro al nemico non lasceremo dietro a noi scellerati che
scannino le nostre mogli ed i nostri figliuoli...!»
</p>

<p>
I posteri incolpano meritamente la memoria del Danton, come
partecipe ed eccitatore di cotesti misfatti; ed è da credere che dove
<span class="pagenum" id="Page_425">[425]</span>
risolutamente vi si fosse opposto, forse gli sarebbe venuto fatto stornare
tanta sciagura dalla Francia, tanta infamia dal suo capo; però
che la voce del Magistrato sia autorevole a dissuadere le turbe da
promiscue stragi, come da qualsivoglia altro atto di efferata barbarie,
dalla quale per religione, per educazione e per naturale istinto
esse repugnino: e bene ammonisce il signor De Barante nei frammenti
citati, che il Danton, stimolando la plebe a insanguinarsi,
non fece affatto prova di audacia, bensì di codardia, solita nei capi
di parte, che, <i>per mantenersi in favore dei proprii soldati, alle voglie
loro, quantunque disordinate, sempre vilissimamente acconsentono</i>.
</p>

<p>
E di vero il Danton invece di trattenere, ecco come spingeva
la plebe: «Il dieci agosto ci ha divisi in Repubblicani e in Realisti:
poco numerosi sono i primi, molto i secondi. In questa debolezza
noi ci troviamo esposti a due fuochi; a quello dei nemici
fuori, e all'altro dei realisti dentro,» e concludeva col truce
attraversare della mano su la gola, e colle più truci parole: «Bisogna
atterrire i realisti!»<a class="tag" id="tag431" href="#note431">[431]</a>
</p>

<p>
Così procedono i fomentatori della Rivoluzione, e non la trattengono,
nè il proprio corpo in mezzo alla strada attraversano,
affinchè il carro sanguinoso si arresti.
</p>

<p>
La sentenza gravissima del signor De Barante, da noi riportata
poco anzi, ci porge occasione, confrontandola con certe parole
dell'Accusa, a dimostrarne la manifesta stupidità. Costretta l'Accusa
a confessare con amarezza inestimabile com'io mi fossi valoroso
oppositore delle più <i>accese voglie</i> della Demagogia, subito
dopo, per cancellarne il merito, aggiunge che questo feci per
conservare nelle mie mani il male acquistato potere.
</p>

<p>
Innanzi tratto la mia autorità, per sua natura transitoria, non
poteva prorogarsi che per ispazio brevissimo di tempo, sia che
l'Assemblea deliberasse la Repubblica, sia piuttosto che il Principato
costituzionale restituisse; nel primo caso, è da credersi che
non avrebbero scelto a governare la Repubblica, <i>tale che accusavano
averla contrariata</i>; nel secondo, di questa pasta non si fanno
Principi, e penso che non ci bisogni dimostrazione. Ancora: non qui
in Toscana, ma a Roma, il Potere Esecutivo e i Ministri sarebbersi
dovuti eleggere; onde se in me fosse stata vaghezza di durare al
governo con la Repubblica, e commettermi alle sue fortune, insensata
<span class="pagenum" id="Page_426">[426]</span>
opera faceva travagliandomi ad avversarla in Toscana: lasciato
quaggiù, come suol dirsi, sacco e radicchio, avrei dovuto prendere
le mosse verso Roma, dove supremo seggio, più volte, mi avevano
offerto, e l'ho provato altrove. — Per durare al potere, in virtù del
beneplacito della moltitudine, signora assoluta delle cose, nuova
arte c'insegna l'Accusa. — La Storia ci mostra come i vogliosi
di dominare abbiano sempre piaggiato, non contrastato il Popolo;
ma che cosa cale all'Accusa di Storia? Ella sa di dire sempre bene.
Anche Cromvello e Napoleone, che furono così assoluti e si sentivano
gagliardi su le armi, si gratificarono i Popoli con ogni maniera
di lusingheria. Perpetuo aborrimento loro erano i corpi deliberativi;
sicchè quando vollero dominare signori, Cromvello
nell'aprile del 1653, invaso il Parlamento co' suoi soldati, ne cacciava
a vituperio i Deputati, e chiusa la sala se ne ripose la chiave
in tasca, ordinando che vi appiccassero un cartello che dicesse:
«<i>Stanze da appigionare.</i>»<a class="tag" id="tag432" href="#note432">[432]</a> Buonaparte, nel novembre del 1799,
faceva saltare, a San Clodio, dalle finestre i Membri del Consiglio
dei Cinquecento.<a class="tag" id="tag433" href="#note433">[433]</a> Io convocai l'Assemblea Costituente toscana,
perchè delle sorti toscane statuisse nello spazio di tempo che mi
fu dato più breve.
</p>

<p>
Adesso come, — esclamerà l'Accusa levando le mani al cielo, — con
paziente animo può sopportarsi in bocca di questo bagnato e
cimato prevenuto sì superbo vanto! Possono eglino questi agnelli
toscani paragonarsi co' lupi parigini del 1792? Dove il coraggio,
dove le mani sariensi trovate per far sangue? <i>A diversis non fit illatio.</i>
Abbassa le mani, Accusa, e ascolta: già non sono io che
queste cose penso essere state possibilissime qui; ma tu, che descrivi
la Fazione con tali orribili colori, che se fosse stata composta
di tanti diavoli scatenati dallo Inferno, non avresti saputo e
forse nè anche voluto fare peggio.
</p>

<p>
Ma io metto, che fosse mansueta quanto una vergine, eppure
anche di questa il buon Parini filosoficamente poetando
insegnò:
</p>

<div class="poem">
<p>«Ahi da lontana origine</p>
<p>«Che occultamente noce</p>
<p>«Anco la molle vergine</p>
<p>«Può divenir feroce...»</p>
</div>

<p>
<span class="pagenum" id="Page_427">[427]</span>
Oppure tu pretendi, o Accusa, la Fazione pusillanime e codarda?
E per questo appunto la si doveva temere spietata. La virtù,
che si esercita gagliardamente contro la resistenza, si arresta
dinanzi al nemico supplichevole di mercede: ma la pusillanimità,
per vantarsi, che anch'essa fu della festa, non potendo mostrarsi
nella prima opera, si prende per sua parte la seconda,
che è di sangue, e di strage. I macelli dopo le vittorie ordinariamente
commettonsi dai bagaglioni, e dai saccardi, e la cagione
delle immanità inaudite, per le quali le guerre civili diventano
infami, consiste appunto in questo, che la plebe imbelle gavazza
nel tuffare le braccia fino ai gomiti nel sangue e nel cincischiare
un cadavere steso ai suoi piedi, sentendosi affatto di prodezza
incapace:
</p>

<div class="poem">
<p><i>Et lupus, et turpes instant morientibus ursi,</i></p>
<p><i>Et quæcumque minor nobilitate fera est.</i></p>
</div>

<p>
Narrano le Storie che Alessandro crudelissimo tiranno di Fere,
mentre si deliziava a ordinare i veri strazii di tante infelici vittime,
non poteva soffrire i finti di Andromaca e di Ecuba rappresentati
sopra i teatri. L'Imperatore Maurizio essendo avvertito in sogno e
per altri prognostici, che un Foca soldato in allora sconosciuto
lo avrebbe messo a morte, interrogò il suo cognato Filippico intorno
ai costumi, alla indole, e alle azioni dell'uomo, ed intendendo
com'ei si fosse pauroso e codardo, ne concluse subito,
ch'egli doveva essere ancora omicida e crudele.<a class="tag" id="tag434" href="#note434">[434]</a>
</p>

<p>
Leggi, Accusa, il grave De Barante, e t'insegnerà come
anche in Francia la sete del sangue a poco a poco si sparse, e a
poco a poco crebbe; saprai che nello esordio della strage dei prigioni
della Badía gli ammazzatori se giungevano ai cinquanta non
li passavano; vedrai come alieni molti di costoro da così immani
delitti, al cessare del delirio che gli aveva invasi, presi da malinconia,
agitati da visioni notturne, diventassero matti; udrai come uno
armaiolo, detenuto nel carcere della <i>Conciergerie</i>, al quale i sicarii
fecero patto salvargli la vita se gli aiutava a scannare, accettasse,
ma, dato il primo colpo, gittasse via il ferro micidiale, e gridato con
quanta voce aveva in gola: «Uccidetemi; io eleggo essere piuttosto
vittima che carnefice!» cadesse trafitto martire della sua umanità;<a class="tag" id="tag435" href="#note435">[435]</a>
<span class="pagenum" id="Page_428">[428]</span>
e se ne avrai voglia, apprenderai «come dato una volta il segno, e prevalsa
la idea che bisogna sacrificare vite per la salute dello Stato,
tutto si disponga a questo atroce fine con incredibile agevolezza.
Ognuno opera senza repugnanza, e senza rimorso; la gente vi
si abitua nel modo stesso che il magistrato a condannare, il
chirurgo a vedere gl'infermi patire sotto i suoi arnesi, il generale
a spingere ventimila uomini alla morte. Viene composto un
fiero linguaggio corrispondente alle opere; e perfino si trovano
motteggi e lepidezze per esprimere idee di sangue. Ciascuno
corre strascinato, intronato dal moto universale; e furono visti
uomini, i quali nel giorno innanzi si occupavano pacifici di arti
o di commercio, trattenersi con la medesima facilità di distruzione
e di morte.»<a class="tag" id="tag436" href="#note436">[436]</a> Sicchè per queste e per altre notizie, tu, se
ne avrai talento, potrai, o Accusa, conoscere come un Popolo
lieto, giocondo, amabile, ai sensi di carità di leggieri inchinevole,
religioso così che mediamente ebbe nome di cristianissimo,
mutato, in breve giro di tempo, genio e costume, vincesse
d'immanità assai le più feroci belve, e rinnegasse non solo
i riti religiosi, non solo lo Dio dei suoi Padri, ma tutto Dio, e
facendo l'anima morta col corpo, operasse da bruto. Veramente
ogni Popolo presenta una sua speciale fisonomia; però andrebbe
errato di molto colui che presumesse in queste nostre parti
occidentali tanto un Popolo dall'altro diverso che, sottoposti entrambi
al medesimo impulso, uno dall'altro, agendo, differisse;
questo starebbe contro il naturale ordine delle cose e contro la
esperienza quotidiana. Nelle medesime condizioni di civiltà tanto
più si livellano i pensieri, gli appetiti e gl'impeti, che anche in
condizioni differenti gli abbiamo veduti procedere a un di presso
uguali. Così, a modo di esempio, nella peste di Milano del 1630 il
Popolo ebbe fede alla presenza degli untori, e furono processati e
morti, imperciocchè quale infamia, qual tirannide e quale errore patirono
penuria di <i>Giudici</i> per sentenziare, di Carnefici per <i>giustiziare</i>?
E nella moría del Cholera chi di noi non rammenta avere udito
gente, e non mica di piccola levatura, bensì di ordinario discorso
dotata, affermare che uomini perversi, toccando con arnesi imbrattati,
il mortale morbo trasfondevano? — E mentre questi successi
accadevano sotto i miei occhi a Livorno, non leggevamo di cittadini
<span class="pagenum" id="Page_429">[429]</span>
dabbene precipitati dalla credula plebe parigina nei pozzi,
perchè temuti manipolatori di veleni <i>cholerici</i>?
</p>

<p>
Qui, come in Francia, sconfortate le moltitudini e indifferenti,
e ce lo racconta la stessa Accusa;<a class="tag" id="tag437" href="#note437">[437]</a> qui la forza pubblica inerte;
qui sciolti i vincoli politici, rilassati i religiosi; qui insomma
poteva a buon diritto ripetersi quello che Garat Ministro dello
Interno diceva all'Assemblea: «Enormezze incomportabili in
Parigi quotidianamente commettonsi, e temesi peggio. La forza
pubblica rimane spettatrice inoperosa, e si scusa adducendo difetto
di ordini: intanto, prima che gli ordini arrivino, i perversi
ragunano il Popolo, lo infiammano, lo strascinano, e il male
cresce irrimediabile.»
</p>

<p>
No, — senza supremo di Dio benefizio, a cui prima dobbiamo
grazie infinite, e l'opera di me, fatto segno di vituperevole guerra,
Toscana piangerebbe adesso giorni funesti quanto quelli che
nel 1792 successero in Francia.<a class="tag" id="tag438" href="#note438">[438]</a> Questa è la mia gloria, e nessuno
me la può tôrre. Se in secolo meno tristo io fossi nato, se
fra gente più generosa vivessi, tradotto innanzi al Tribunale avrei
detto: «in questo giorno, e in questa ora le furie rivoluzionarie
invadevano la Patria nostra, traendo seco i mali, che fanno
piangere un secolo. Dio aiutando, a me fu dato salvare la Patria.
Popolo e Giudici, che facciamo noi qui? Andiamo in Chiesa
a rendere grazie a Dio pel ricevuto benefizio.»
</p>

<p>
Queste sono reminiscenze pagane; oggi i cristiani più civili
farebbero condurre Cicerone alle Murate, a starsi in compagnia
con Cetego e con Lentulo.
</p>

<h3>
§ 3. <i>Stato in che mi trovo ridotto nei giorni 18, 19, 20.</i>
</h3>

<p>
Vedevo imminente formarsi la tempesta, e attendendo fra
tanto pericolo a preservarne lo Stato, il quale era da temersi che
ne andasse sommerso, pensai in primo luogo occupare le menti
col rumore dello apparecchio delle armi, poi nel negozio delle elezioni.
Consideravo così tra me, che scemando i motivi dello ardore,
<span class="pagenum" id="Page_430">[430]</span>
e frastagliandolo in tanti scopi diversi, poteva sperarsi che
quel fattizio impeto per la Repubblica quietasse. In simile intento
nel giorno 17 febbraio, con data del 16, era bandito questo Proclama,
e col Proclama provvedimenti relativi allo scopo del Proclama
consentivo, e ordinavo.
</p>

<p class="indl">
«Toscani!
</p>

<p>
«La nostra bella contrada si disfà, se quanti hanno cuore
italiano non sorgono animosi a salvarla.
</p>

<p>
«Bande di facinorosi col pretesto della fuga di Leopoldo II,
ed anche senza pretesto irrompono al saccheggio e allo incendio.
Il Governo ha represso gli scellerati, e saranno puniti.
</p>

<p>
«Alcuni soldati figli di questa terra a noi dilettissima, abbandonavano
le bandiere, e con sacrilegio maggiore disertavano
i confini alla fede del sacramento loro affidati. Una cosa sola
conforta l'animo travaglialo, ed è questa, che i più, pentiti,
sono ritornati. Possa in breve un battesimo di fuoco reintegrarli
nella pienezza dell'onore, che non doveva mai rimanere
offeso.
</p>

<p>
«Ora corre il momento solenne. Momento di eterna infamia
o di eterno onore. Non sapremo noi spargere altro che lamenti
codardi, e lacrime vane? Vorremo noi offrire di nuovo lo spettacolo
allo straniero di una emigrazione troppo spesso derisa?
</p>

<p>
«No, i mali sono grandi, ma non minori alla costanza del
buon Cittadino. Non è mai lecito disperare della salute della
Patria.
</p>

<p>
«Coraggio! La Legge intorno ai Volontarii fu pubblicata;
breve lo ingaggio, di un anno e un giorno; la ricompensa giusta,
l'onore grandissimo.
</p>

<p>
«Non più parole, ma fatti. Se trentamila Toscani volontarii
non corrono alle armi, chi è quaggiù che ardirà parlare di Libertà?
Se il Popolo sarà pari alle sue promesse, il Governo non
mancherà al suo dovere.
</p>

<p>
«Egli saprà vincere l'anarchia interna, egli si difenderà aggredito
dalle invasioni straniere: farà quanto Dio e la coscienza
gli impongono.
</p>

<p>
«Rammentinsi i tepidi e gl'infingardi e gl'inerti, che a tale
siamo noi che restare è peggiore che andare, e che il partito più
fecondo di mali sta nel non far nulla.
</p>

<p>
«Voi vi ritirate nelle vostre case, sciagurati! Chi ve le salverà
<span class="pagenum" id="Page_431">[431]</span>
dallo incendio? Voi nascondete il vostro denaro e lo negate
alla voce della Patria! Chi vi difenderà se lo avrete a dare sotto al
bastone croato? Voi pervertite il cuore dei campagnuoli e li dissuadete
dalla guerra! Chi preserverà i colti dalle scorrerie dei
cavalli nemici?
</p>

<p>
«Non ci credete? Guardate la Lombardia, e vedrete se questa
è verità.
</p>

<p>
«Firenze, li 16 febbraio 1849.»
</p>

<p>
Mirava ad attirare le menti commosse verso l'elezioni la
Circolare ai Prefetti, pubblicata nello stesso giorno 17 febbraio.
</p>

<p>
«<i>Circolare del Governo Provvisorio Toscano ai Gonfalonieri.</i>
</p>

<p class="indl">
«Signor Gonfaloniere.
</p>

<p>
«Il primo pensiero del Governo Provvisorio, appena si trovò
chiamato ad assumere in momenti così supremi le redini dello
Stato, fu quello di circondarsi di un'Assemblea Nazionale, onde
la volontà del Popolo avesse tutto il suo peso nel Governo del
Paese.
</p>

<p>
«Così fosse stato nell'umana potenza, come era nel desiderio
dei Cittadini che governano, improvvisare all'istante un'Assemblea
Nazionale! Ma volendo far tutto che era umanamente
possibile per affrettarne la convocazione, fu dettato un Regolamento
nel quale, piuttosto che a giorni, ad ore, vennero misurate
le operazioni elettorali.
</p>

<p>
«Infatti per la preparazione, formazione, correzione e pubblicazione
delle liste, fu imposta una sollecitudine per la quale
si richiede tanta alacrità nei Parrochi e nelle Autorità Municipali,
che solo la gravità dei tempi fa sperare secondata da tutti.
Le ulteriori operazioni fino alla convocazione delle Assemblee
Elettorali, e le successive, fino alla proclamazione dei Deputati
di che parla l'Articolo 39 del Regolamento de' 13 corrente, sono
così compendiate nel tempo che il Governo le ordinò, non senza
tema che fossero giudicate impraticabili. Non si ebbe riguardo
a sacrificare il ricorso, che in tempi ordinarii non avrebbe potuto
negarsi, contro le risoluzioni dei Prefetti in domande di
rettificazione di liste; e per le trasmissioni di carte da luogo a
luogo, si fece conto che le Autorità interessate non avrebbero
profittato dei modi di ordinaria corrispondenza comunque spedita,
ma avrebbero, come debbono usare, mezzi al tutto straordinarii
di più celere comunicazione.
</p>

<p>
<span class="pagenum" id="Page_432">[432]</span>
«Signor Gonfaloniere! all'Autorità Comunale, a Voi, è specialmente
affidata l'esecuzione del Decreto Elettorale: da Voi
specialmente dipende che il 15 marzo tutti gli Eletti del Popolo
sieno in solenne convegno attorno al Governo Provvisorio. Gli
indugi toscani non sieno più che una memoria. Pensate che il
Paese vi guarda ed attende. Studiate in precedenza tutto il meccanismo
del Regolamento, onde non vi sorprenda dubbio nel
momento dell'azione: e quando sentiate bisogno di alcuna dilucidazione,
chiedetene per tempo ai Prefetti, a Noi.
</p>

<p>
«Le operazioni elettorali sono una catena. Se un anello non
corrisponde, la macchina si ferma. E la macchina deve andare
a ogni costo.
</p>

<p>
«Li 16 febbraio 1849.»
</p>

<p>
Sembra che il sospetto di trovarsi prevenuti, consigliasse i
Congiurati ad anticipare, non aspettando che da tutti i paesi, come
avevano disegnato, giungessero genti a Firenze. Verso le ore
sei pomeridiane del 17 febbraio, ecco arrivarmi da Livorno questo
Dispaccio.
</p>

<p>
«Pigli a Guerrazzi.
</p>

<p>
«Poco fa ha avuto luogo una dimostrazione numerosissima
con cartelli e bandiere, per chiedere la pronta Unione con Roma.
Sono stato costretto a parlare. Ho promesso informare il
Governo senza promettere niente; mi sono limitato a lodare
la Repubblica Romana. <i>Credo sapere</i> che domani si porteranno
costà Deputazioni di tutti i Circoli, per chiedere quanto
sopra.»<a class="tag" id="tag439" href="#note439">[439]</a>
</p>

<p>
Accorto da qual parte spirava il vento, e avendo oggimai
conosciuto, che del Governatore non mi poteva fidare, spedisco
senza mettere tempo fra mezzo il mio familiare Roberto Ulacco,
e credo averlo fatto accompagnare da Emilio Torelli con
lettere urgentissime pel signor Dottore Antonio Mangini, persona
a me aderente, e preposta ai miei negozii in Livorno; con queste
lettere gli commetteva, che col Gonfaloniere si accontasse,
e palesatogli il mio concetto, facessero opera insieme presso gli
amici, affinchè il disegno dei partigiani della Repubblica non
avesse seguito. Spediti i messaggeri, per mezzo del telegrafo
ammoniva il Gonfaloniere in questa sentenza:
</p>

<p>
<span class="pagenum" id="Page_433">[433]</span>
«Il Presidente del Governo Provvisorio al Gonfaloniere di
Livorno.
</p>

<p>
«Il Dottore Mangini a questa ora deve avere una nota del
concetto del Governo. Dovrebbe fare un Proclama. Se non lo
ha fatto, sollecitalo. La condizione nostra è piena di pericolo. Il
Paese sta sopra un filo di rasoio. Quello che importa, è, che
corrano alle armi. L'anno e un giorno è una formula; assicura
che lo ingaggio sarà per un anno fisso. Qua abbiamo mille Volontarii, — domani
speransi duemila. Livorno sarà minore di
Firenze. Vergogna, vergogna.
</p>

<p>
«Febbraio 17, ore 10, min. 20 pom.»<a class="tag" id="tag440" href="#note440">[440]</a>
</p>

<p>
Questo pericolo nostro, o piuttosto mio, consisteva nel presagio
d'impotenza a resistere allo sforzo repubblicano; l'oscillazione
del Paese sul filo del rasoio riguardava la quasi sicurezza,
che, attesa la inerzia dei più, sarebbe stato stravolto dalla Fazione
audacissima. Consultato adesso da me il signore Mangini
intorno ai fatti di cui fu parte, risponde nella guisa che sarà esposta
fra poco. Importa intanto considerare, come, dalle carte raccolte
nel Volume dell'Accusa resultando la notizia data al signor
Dottore Mangini del mio concetto intorno ai successi del tempo,
il suo possesso di una mia nota per compilarvi sopra un Proclama,
e la raccomandata conferenza in proposito col signor Gonfaloniere
di Livorno, nè l'uno nè l'altro sia stato su questo punto
ricercato; però se importava considerarlo, non deve recare maraviglia
alcuna, dopo averlo considerato. L'Accusa, che nel suo ufficio
ravvisa un duello da combattere, s'ingegna con tutte le arti a facilitarsi
e ad assicurarsi la vittoria.
</p>

<p>
<i>La gran bontà dei cavalieri antiqui</i> stava bene appunto fra i
cavalieri antiqui; gli Accusatori di siffatte cortesie non sanno o
non curano; e' vogliono sgarire ad ogni modo; e a questo scopo
intendendo essi, quanto offende raccolgono, da quanto difende
aborriscono.
</p>

<p>
Non racconto novelle, ma cose che io stesso vidi. Fu già un
uomo di cervello balzano, a cui venne in testa di fare raccolta di
cornici; empito che n'ebbe un magazzino, cangiata voglia, si dette
a comprare quadri e ad accomodarli dentro di quelle. Ora accadeva
sovente che i quadri non capissero nelle cornici, di che il buono
<span class="pagenum" id="Page_434">[434]</span>
uomo punto si turbava, ma tagliato quel tanto che sopravanzava
ce li faceva entrare di santa ragione. Così tagliò fin quasi ai ginocchi
un quadro giudicato di Rubens, che rappresentava il caso
della coppa di Giuseppe rinvenuta nel sacco di Beniamino, il
quale, rimasto nella mia Patria, rende perpetua testimonianza
della barbarie dell'uomo. L'Accusa, non so se abbia comprata da
altri, o se abbia fabbricata con le sue mani una cornice; fatto sta,
che ha preso testimonianze e documenti, e ce gli ha provati; quei,
che a parere suo c'incastravano, ella ve gli aggiustò con amore;
a quelli che non v'incastravano ha tagliato inesorabilmente le
gambe ribelli.
</p>

<p>
Ecco come scrive il Dottore Antonio Mangini: «Nel giorno
successivo all'Adunanza del 16 febbraio, per mezzo di Roberto
Ulacco, da lei specialmente ed appositamente inviato, ricevei
una lettera urgentissima, nella quale accludendomi un lungo
scritto tendente a dimostrare la inopportunità della Unione con
Roma, e della proclamazione della Repubblica, mi commetteva
lo pubblicassi a modo di Proclama, e per tal modo ne rendessi
convinti i Circoli, e il Popolo di Livorno. Comunicai questo
scritto al Dottore Mugnaini, a cui restò. Questo Proclama era intempestivo,
perchè veniva dietro la deliberazione presa. Non
ostante questo, il Dottore Mugnaini voleva servirsene nel miglior
modo possibile. Immantinente conferii col Gonfaloniere Fabbri,
il quale conobbe essere impossibile arrestare la opinione prevalente.
Nulladimeno, mi promise intervenire la sera al Circolo,
dove dovevano essere eletti i Membri componenti la Deputazione
del Circolo Politico, che doveva partire per Firenze la
domenica mattina successiva. Infatti il Fabbri intervenne al
Circolo, ma indarno: non prese parola, perchè non vi fu discussione,
essendo partito già preso; e indarno il Dottore Mugnaini
volle opporsi, e con esso altri pochi. La domenica a Firenze
avvenne quello che a tutti è noto. Interpellato oggi il Dottore
Mugnaini per lettera, ha convenuto essere rimasto a lui quel
Proclama, ma dichiara non averlo più trovato, e probabilmente
essersi perduto fra moltissimi altri suoi fogli. Questi sono i fatti
di cui sicuramente mi ricordo.»
</p>

<p>
Mentre ingrossano senza riparo le turbe nella Capitale per
proclamare la Repubblica, e mentre qui stanno tali, di cui Europa
armata anche adesso paventa, per condurle, ecco cadere, non come
<span class="pagenum" id="Page_435">[435]</span>
favilla no, ma come folgore sopra le polveri incendevoli, la notizia:
il Generale De Laugier essersi dichiarato contro al Governo Provvisorio;
abbandonata la custodia delle frontiere, muovere contro
la Capitale; avere sostenuto il Delegato Regio Conte Staffetti; minacciare
fucilazioni e stato di assedio; percorrere le vie con sembianti
terribili, e finalmente avere pubblicato il seguente Proclama:
</p>

<p class="indl">
«Toscani!
</p>

<p>
«Il nostro amato Sovrano Costituzionale Leopoldo Secondo
si degna avvertirmi:
</p>

<p>
«I. Non avere mai abbandonato la Toscana, perchè rimasto
sempre in questi pochi giorni a Santo Stefano con Guardie
d'onore inglesi.
</p>

<p>
«II. <i>Nell'allontanarsi da Siena aver nominato un Governo Provvisorio</i>.
</p>

<p>
«III. <i>Aver proibito alle Truppe di sciogliersi dal Giuramento</i>.
</p>

<p>
«IV. Essere Egli sempre <i>l'ardente amatore della Libertà e dell'Indipendenza
Italiana</i>.
</p>

<p>
«V. Ordinarmi quindi richiamar tutti alla fedeltà e al dovere,
ripristinare l'ordine e la quiete.
</p>

<p>
«<i>Le Truppe Piemontesi, in numero di 20,000 uomini, passare
adesso le frontiere per sostenerlo</i>.
</p>

<p>
«VI. Essere conservati i gradi nella Milizia stanziale.
</p>

<p>
«VII. Perdono ed oblio per tutti, meno per quelli, che dopo
questo Proclama tentassero di fare spargere una sol goccia di
sangue cittadino.
</p>

<p>
«In Massa, li 17 febbraio 1849.
</p>

<p class="center pad1">
«Viva Leopoldo II Principe Costituzionale.<br />
«Viva la Libertà.<br />
«Viva la Indipendenza Italiana.
</p>

<p class="indr">
«<i>Il Generale</i> — <span class="smcap">De Laugier</span>.»
</p>

<p>
Altre voci succedono mescolate, siccome avviene, di vero e di
falso, esagerate dalla fama, dalla rabbia e dalla paura: il Generale
levare di Lunigiana artiglierie e milizie; abbandonare la frontiera
indifesa alle invasioni nemiche; avere stracciato gli avvisi
del Governo Provvisorio, posta Pietrasanta in istato di assedio.<a class="tag" id="tag441" href="#note441">[441]</a>
<span class="pagenum" id="Page_436">[436]</span>
Concionatori su le piazze crescevano legna al fuoco; era da per
tutto tremendo anelito e delirio furente; immensi urli gridavano
traditore De Laugier, Repubblica, morte ai nemici del Popolo; i
sospetti si arrestino, le porte chiudansi, le case si perquisiscano;
se il Governo vuol fare queste cose lo soccorreranno, se si rifiuta
lo metteranno in pezzi, e faranno da sè; e questo sarebbe il meglio,
perchè ormai, e si era visto a prova, il Governo non sa camminare
con passi rivoluzionarii, verso i nemici della Patria procede
con indulgenza colpevole, tepido poi si mostra e incapace
degli estremi partiti; e questi abbisognare adesso, e questi
ad ogni modo volere. Più che mai ardenti e minacciosi tornavano
ai rimproveri avventati contro me fino dai primi giorni di
febbraio.<a class="tag" id="tag442" href="#note442">[442]</a>
</p>

<p>
In quel giorno i Settarii andavano insinuando malignamente
<span class="pagenum" id="Page_437">[437]</span>
parole mortali contro il Governo Provvisorio, o piuttosto contro di
me: «già la <i>calunnia</i> investe i nomi rispettabili dei componenti il
Governo Provvisorio; già i reazionisti esitanti fino all'ultimo
momento a mostrarsi a visiera alzata, susurrano iniquamente
gli uomini del Governo nostro temporeggiare <i>per concerti fraudolenti
col despota piemontese</i>, insinuano <i>volere essi conservare lo Stato
allo austriaco Leopoldo</i>, e, senza compromettere sè stessi, lasciare
che il loro Partito si comprometta, e si perda.»<a class="tag" id="tag443" href="#note443">[443]</a> Così fingevano
compiangere i mali, che eglino stessi seminavano: lacrime
di coccodrillo erano coteste. Ed in quel giorno G. B. Niccolini strillante
come uccello del malo augurio, più spesso che mai avesse
fatto, andava urlando dintorno: «Giù il Guerrazzi dalle finestre, e
chiunque si oppone!» Incominciava per costui a diventare idea
fissa quel mandarmi capovolto dai balconi del Palazzo; nonostante
questa ed altre tali tenerezze, l'Accusa ritiene, che il
Niccolini «continuò a godere, almeno per certo tempo, come in
avanti, della confidenza e intimità dei Triumviri, <i>non escluso il
Guerrazzi</i>!»
</p>

<p>
La fiumana, rotti gli argini, allaga; la Repubblica in mezzo
a fremiti è bandita, il Principe si urla decaduto, chiamato a morte
De Laugier, l'Albero... ma che parlo io di Albero? una foresta di
Alberi sorge su per le piazze e pei crocicchi di Firenze; e non solo
la Repubblica, la Decadenza del Granduca, la Unione immediata
con Roma, e la morte del Generale De Laugier si urlano, ma si
riducono in Plebisciti.
</p>

<p>
Dall'alto dei balconi del Palazzo Vecchio vedevamo quel mareggiare
di teste in burrasca, e udivamo cotesto inferno di gridi,
Sir Carlo Hamilton ed io; e lo interrogava dicendo: «Ora come
potrò resistere? <i>Ah! fui gittato come uno schiavo alle fiere</i>.» Ed
egli, fieramente turbato: «Cedete su tutto, ma salvate la vita
e le sostanze dei cittadini.»
</p>

<p>
Quando il Popolo irruppe allagando camere e sale, ed io solo
nel vano di una finestra (al salto periglioso eravamo vicini, e il
caso di Baldaccio dell'Anguillara mi traversava la mente), con
ragioni, con preghiere, con rimproveri, e finalmente con arguzia potei
schermirmi da cotesti furiosi, dovevano venirmi a canto i Giudici.
Allora avrebbero veduto e sentito se incitai i Popoli, o se con pertinace
<span class="pagenum" id="Page_438">[438]</span>
resistenza, che a Dio piacque benedire, li contenni. Allora avrebbero
inteso quali fieri accenti scambiassi con Giuseppe Mazzini, <i>che
delle parole dette a Livorno non voleva più sapere</i>, e la Repubblica pretendeva,
e subito s'instituisse; i quali, comecchè pronunziati nello
impeto della passione, non è bello nè onesto riferire. Se in quel
giorno i Giudici e gli Accusatori che fin qui mi stettero schierati di
contro fossero stati fra i difensori dell'ordine al fianco mio, il giorno
18 febbraio così si sarebbe loro scolpito nel cuore, che forse avrebbero
sentito vergogna di affermare, che alla proclamazione della
Repubblica mi opposi soltanto dopo la disfatta di Novara. Ma dei
miei Giudici e dei miei Accusatori fin qui non fu istituto <i>difendere</i>,
bensì <i>offendere</i>; e tutto il mondo, non dubitino, di ciò si è accorto
da buona pezza di tempo. Però, se cotesti Giudici e cotesti Accusatori
non vi erano, vi ero io, e vidi intorno a me, soldati dell'ordine,
il Gonfaloniere Peruzzi, il Generale Zannetti e quello Adami
che osarono processare, e Romanelli e Franchini che ardirono
accusare, ed altri parecchi cittadini onoratissimi i quali
con la vista e con la voce mi confortavano a durare cotesta lotta
mortale.
</p>

<p>
L'Accusa, cui sembra poca cosa differire, può intanto conoscere
che per essere state differite in quel giorno la decadenza del
Principe e la proclamazione della Repubblica, nè allora nè poi furono
atti compíti cotesti.
</p>

<p>
Sentiamo adesso come ha coraggio incolpare l'Accusa. Il Decreto
del 10 giugno, e con poche varianti sul medesimo tema il
Decreto del 7 gennaio, e l'Atto di Accusa del 29 gennaio 1851,
sostengono, la Spedizione armata volta verso Lucca essere in <i>gran
parte</i> composta della gente straniera, la quale allora <i>infestava</i> il
Paese: guidandola io, avere incusso da per tutto paura d'incendio
e di saccheggio alle campagne che la impresa del Laugier e
la causa del Principe si fossero attentate a favorire: Laugier <i>da
me con Decreto</i> messo fuori della Legge, e da me <i>costretto</i> a rifuggirsi,
quasi solo, in Piemonte, <i>abbandonato</i> dalle sue milizie per
opera nostra spaventate e corrotte.
</p>

<p>
A Cesare De Laugier mi legava amicizia antica; e veramente
la meritava, come quello che dell'onore italiano si mostrò tenerissimo
sempre. Di questo fanno fede le opere che, con lungo studio,
dettò sopra i gesti degli Italiani in Ispagna e in Russia (dove
i nostri soldati combatterono per le glorie di un Popolo, a cui,
<span class="pagenum" id="Page_439">[439]</span>
almeno per ora, non piacque porre la gratitudine nel novero
delle virtù che gli fanno corona), e il desiderio di accendere dalle
scene, scuola vecchia di vizio e di viltà, con drammi guerreschi la
mente dei giovani alla milizia. Egli procurò rendere popolare in
Toscana la storia dei fatti di arme pei quali suonò onorato il
nome degli esuli italiani su le remote spiaggie di Montevideo;
e primo scrisse erudimenti per la milizia cittadina, ahimè! staccata
acerba dall'albero dove avrebbe maturato rigogliosa e salutare.
Per queste e per altre cagioni erami caro Laugier: egli
pertanto scrivendomi, con lodi che mi parvero troppe, intorno al
Decreto del 9 febbraio sul giuramento delle milizie, ammoniva mal
consiglio essere stato quello di sciogliere le milizie dal giuramento,
però che, già troppo inferme, per lo sciogliersi anche di cotesto
vincolo sarebbonsi per avventura sbandate; i soldati avere già
balenato con pessimi segni, più tardi avrebbe saputo ridurli al fine
commessogli; lasciassi fare a lui, che egli gli avrebbe col tempo
ridotti. Così egli scriveva a me; quello che al Ministro della Guerra
scrivesse, ignoro; questo chiariranno gli Archivii del Ministero. Io
gli rispondeva dandogli ragione, ed esponendogli come il Decreto
fosse stato impresso nel <i>Monitore</i> senza la mia firma, anzi contro
il mio consenso. Potrei io invitare Cesare De Laugier, a nome della
verità, di ritornarmi, almeno in copia certificata conforme, la mia
lettera? Diligente conservatore delle sue carte io so il Generale,
ed egli in parte la citò nella sua relazione da Sarzana: giustizia
vuole si conosca intera.
</p>

<p>
Della improvvisa mossa del Generale De Laugier tanto maggiormente
io mi ebbi a restare sorpreso, in quanto che nel giorno
stesso in cui egli muoveva con le sue forze contro lo interno del
Paese, nel 17 febbraio, mandava al Ministro della Guerra: «Tenere
bene le frontiere guardate; dove occorresse, farebbe il suo dovere
di soldato.»<a class="tag" id="tag444" href="#note444">[444]</a>
</p>

<p>
Ora questa amicizia con Cesare De Laugier mi tornava funesta;
tale non gli fu, nè gli sarebbe mai stata la mia; i miei avversarii
cominciarono a susurrare prima, e poi dire alla scoperta al
Popolo febbricitante: «Ora vi siete chiariti? Non vel presagivamo
noi? Sotto i governativi languori non covava la trama? Guerrazzi
del traditore Laugier è amico antico; in ogni occasione
<span class="pagenum" id="Page_440">[440]</span>
tolse sempre le sue parti, così a Livorno come qui a Firenze, e
sempre; seco lui tiene corrispondenza segreta; per certo di questa
infamia egli era a parte, forse macchinata e condotta da lui.
Quest'uomo non si mostrò propenso alla Repubblica mai; ed
ora chi è che l'avversa? Forse non egli solo? Perchè, con
quale intento le insorge egli contro? Chi non è con me, è contro
me; e questo, io vo' che sappiate, ha detto tale che non può fallare.
Che cosa significa questa tenerezza di conservare intatti i
regii ostelli? Ha paura che noi li guastiamo? E di ciò a lui che
ha da calere? Quali pensieri del Rosso sono questi suoi? Non
sono eglino roba nostra? e se li guastiamo, dovrà egli risarcirli
a sue spese? Inoltre, noi sappiamo, e ve ne abbiamo avvertito
le mille volte, che il Guerrazzi se la intende di lunga mano col
Ministro Gioberti per farci venire i Piemontesi in casa. Quel benedetto
Montanelli, piuttosto che chiamare intorno a sè il Guerrazzi,
faceva meglio a mettersi l'esca accesa negli orecchi. Ancora,
udite, e questa è prova espressa contro la quale non ci è da ripetere;
noi sappiamo il Guerrazzi avere mandato tutti i suoi bauli a
Livorno, e con essi la famiglia, tranne il nipote e un familiare
rimasto ammalato; ora che cosa significa fare bauli? — Significa
che l'uomo si apparecchia a viaggiare: egli dunque tenta fuggire;
egli fugge; egli è traditore.»
</p>

<p>
Deh! Non fate le meraviglie se il Popolo armeggiasse in siffatta
guisa; per avventura abbaca con miglior senno o con più coscienza
la gente che tira salario a posta per ragionare? Almeno il
Popolo dice le sue sciocchezze <i>gratis</i>.
</p>

<p>
E badate, queste voci, comecchè triste, pure avevano in sè
qualche fondamento di vero, consistendo appunto la calunnia nell'arte
di mescere il vero col falso. Vera la relazione antica col
De Laugier; vero il mio pronto sostenerlo in parecchie occasioni
tanto in Livorno che in Firenze; a Livorno, in ispecie, quando
nelle feste del settembre 1847 la milizia uscì fuori armata, mentre,
per quanto si asseriva, egli aveva promesso mandarla fuori
senz'armi, e non era vero; a Firenze, quando mi mandò un suo
segretario affinchè mi adoperassi a fare approvare la sua condotta
al Consiglio Generale, la quale venne amplissimamente approvata;
vero lo invio delle valigie e di tutta la famiglia a Livorno,
tranne il nipote che meco venne a Massa; vero che, temendo
prossimi i tempi, dai quali la mia anima rifugge, avrei preferito
<span class="pagenum" id="Page_441">[441]</span>
morire nel tentativo di fuga, che vivere in terra insanguinata.<a class="tag" id="tag445" href="#note445">[445]</a>
Stampavasi in Piemonte, e pubblicamente dicevasi, avere io domandato
lo intervento delle milizie piemontesi a Vincenzo Gioberti;
ed era vero all'opposto avergli scritto, a mediazione dell'amico
Pasquale Berghini, lettere ortatorie onde nol consentisse:
nonostante per siffatto modo si dilatò la voce, che io ebbi a smentirla
nel <i>Monitore</i> del 13 marzo 1849: «Brevi parole e schiette. Da
Torino mi giungono notizie che il signor Vincenzo Gioberti
va susurrando avere io domandato lo intervento piemontese.
Dove ciò fosse vero, dovrei dichiarare il signor Gioberti mentitore,
e gli raccomanderei a rammentarsi che gli uomini pubblici devono
cadere con dignità. Però, in questi tempi copiosi di vani romori,
<i>spero che le notizie pervenutemi ritengano appunto siffatta
natura</i>. Nonostante giovi ad ogni buon fine questa mia dichiarazione.»
</p>

<p>
Nel <i>Messaggere Torinese</i> del 14 marzo si leggeva: «Vediamo
con piacere le imprecazioni (del Gioberti contro di me), perchè
i nuovi fautori del Gioberti si affannavano in Piemonte a sparger
voce che il toscano intervento fosse concertato col Guerrazzi,
voce che, per quanto combattuta dagli amici del prigioniero
di Portoferraio, andava acquistandosi qualche credito.»
</p>

<p>
Nè già si creda che fossero nuove queste notizie; al contrario,
esse avevano incominciato a circolare fino dal novembre 1848,
come occorre nel Nº 30 novembre del <i>Monitore</i>: «Nel <i>Corriere
Mercantile</i> del 28, sotto la rubrica di Genova 27 novembre, si
legge, che in quella mattina partirono sul Vapore <i>San Giorgio</i>
350 soldati delle riserve piemontesi chiamati in Toscana, a
quanto si dice, dal Ministro Guerrazzi.»
</p>

<p>
E fu smentito; ma la calunnia è un'acqua torba, che, per
chiarire che si faccia, lascia sempre la posatura in fondo; almeno
così insegna Don Basilio, nell'arte del calunniare professore solenne.
</p>

<p>
<span class="pagenum" id="Page_442">[442]</span>
Alla fine il Popolo sconvolto si avventò con le sue ondate
contro i gradini del Palazzo Vecchio, fremendo ed urlando: «Il
Guerrazzi fugge — è fuggito — è traditore.»
</p>

<p>
Hanno mai provato i miei Giudici il Popolo quando viene in
siffatto arnese a visitarvi a casa? — Se lo avessero provato, se anche
veduto, o se almeno fattoselo raccontare, io quasi quasi mi persuado
che non avrebbero scritto la coazione poca, o nulla, o esclusa
dai primi atti <i>co' quali, e ne' quali</i>, ec., come in altra parte fu
detto.
</p>

<p>
E gli urli mi percossero nella mia stanza, dove stavo di corpo
infermo, e della mente peggio, però che quel contendere ogni momento
la fama e la vita, è tale martirio che logora viscere di
bronzo. Qui non vi era tempo da perdere. Se il Popolo tornava
imperversando nell'ostello già violato, mi lacerava di certo; risolvei,
per subita ispirazione, andare contro lui. Presi (nè so bene il
perchè, non potendo l'uomo negl'improvvisi moti dell'animo rendere
ragione a sè stesso dell'operato) uno squadrone, e correndo
giù per le scale mi presentai al Popolo dicendo: «Chi è che
mi accusa di tradimento? Io non fuggo, chi ha cuore mi seguiti.»<a class="tag" id="tag446" href="#note446">[446]</a>
</p>

<p>
Il Popolo brontolando si acquietò alquanto; ed ecco come mi
trovai sospinto a partire per Lucca. Così i Francesi sospetti, nella
prima Rivoluzione, riparavano al campo per sottrarre il capo alle
parigine stragi.
</p>

<p>
E avvertite che appena uscito da Firenze, o sia che per le
relazioni dello <i>Inquisitore</i>, che mi avevano messo al fianco, della
mia fede dubitassero, o sia che per sospetto spontaneo le consuete
ubbie riassumessero; fatto sta, che allo improvviso mi giunse dietro
per staffetta il richiamo: al quale, non senza sdegno, rispondendo
io per via telegrafica da Lucca il 22 febbraio 1849 diceva:
«<i>Non posso partire di qua senza vergogna, e</i> <span class="scp">SENZA CHE MI SI DICANO
LE RAGIONI DELLA CHIAMATA</span>.»<a class="tag" id="tag447" href="#note447">[447]</a> L'Accusa fra i suoi Documenti
<span class="pagenum" id="Page_443">[443]</span>
riporta un conto dell'oste Bordò pel Niccolini, e da cotesto
conto appunto si conosce ch'egli meco non venisse, nè io meco
lo conducessi, imperciocchè se fosse stato del mio seguito nei miei
quartieri e non altrove avrebbe albergato, alla mia mensa, e non
a quella dell'oste, seduto.<a class="tag" id="tag448" href="#note448">[448]</a> L'Accusa, inoltre, cita ricavandone
motivo a mio danno l'espressioni contenute nel Dispaccio spedito
da Massa il 23 febbraio 1849, le quali dichiarano: «<i>Ho servito fedelmente,
e lo dico con franchezza, il Principe Costituzionale: servirò
con uguale fedeltà il Popolo, non ne dubitate.</i>»<a class="tag" id="tag449" href="#note449">[449]</a> Queste parole testimoniano
aperto com'io venuto in sospetto m'ingegnassi inspirare
la fede che meritavo; come ai miei stessi Colleghi, che di
me, non pur gli atti, i pensieri conoscevano, la mia devozione religiosa
agli interessi del Principato Costituzionale contestassi, e
finalmente, e di ciò mi onoro, che con zelo e sagrifizio pari mi
sarei, siccome invero mi sono, consacrato agl'interessi del Popolo,
per liberarlo a un punto dagli scellerati furori degli anarchici, e
dei reazionarii.
</p>

<p>
Ma i Giudici appongono: tutto questo è nulla; il Guerrazzi
aveva detto non avere paura, dunque non la doveva avere, e poteva
resistere al Popolo in tutto e per tutto.... A simili opposizioni,
le quali riesce giudicare impossibile se patiscano maggiore il difetto
di discernimento, o quello della riconoscenza, comecchè grandissimi
entrambi questi mancamenti appariscano, io mi sono confessato
e mi confesso stremo di difesa.
</p>

<p>
Oltre le ragioni a me speciali, stranissima (e potrei dire stupida)
cosa è supporre che uomini di carne avessero potenza di resistere
a tutto, in mezzo a così orribile trambusto, e rifiutare la
sanzione al Plebiscito, che Laugier traditore della Patria dichiarava,
mentre io riusciva a evitare l'altro relativo alla decadenza
del Principe, e al bando della Repubblica. Stranissima e stupidissima
cosa è supporre, che il Governo potesse astenersi da ordinare
una Spedizione, che Popolo armato, e gente accorsa da più
parti, non che di Toscana, d'Italia, imperiosamente imponevano.
Qui non sovveniva ripiego di sorta; non si potevano opporre qui
<span class="pagenum" id="Page_444">[444]</span>
le teorie dai Repubblicani predicate, nè le promesse dai medesimi
fatte poco anzi; non giovava addurre la necessità di consultare il
Popolo; bisognava ed era prudente obbedire, avvegnachè, se per
una maggiore resistenza avessero rotto l'ultimo freno, che cosa
mai sarebbe accaduto di me? Dichiarato traditore, sarei stato
messo in brani a furia di Popolo. — Questo c'importa poco, avvertiranno
i miei Accusatori; ed io dirò: in fede di Dio voi parlate
discretamente, perchè davvero trovarmi straziato dal Popolo, o da
voi, potrebbe parere lo stesso, dove non pensassi che il Popolo si ravvede
sempre, e piange, e voi non vi ravvedete, nè piangete mai; ma
se non per pietà altrui, per voi medesimi almeno avrebbe dovuto
premervi, che il Paese non venisse in balía di chi esaltava per
santo qualunque partito, per istrascinare il Paese alla Repubblica, e
danari dov'erano voleva arraffare, e dei sacri argenti spogliare le
Chiese, e tribunali rivoluzionarii istituire, e rivoluzionarii eserciti
disegnare, e impiegati sospetti e traditori non pure destituire, ma
ammazzare:<a class="tag" id="tag450" href="#note450">[450]</a> avrebbe dovuto, sciagurati, premervi che lo Stato non
cadesse nelle mani di chi esultava nella <i>prossima strage</i>, il sangue
con aperte narici quasi bestia feroce fiutava, le strade con un battesimo
di sangue cittadino intendeva purificare. E sì, e sì, che
queste cose con le proprie mani avete raccolto, e co' vostri occhi
avete letto come i Faziosi cospirassero a imporre <i>silenzio perpetuo</i>
agli avversarii loro; e sì che avete provato, come già voi stessi di
contumelie e improperii vituperassero, e con più disonesto attentato
<span class="pagenum" id="Page_445">[445]</span>
manomettessero. Ora io vi domando, perchè dal nuovo pericolo
percossi vi rivolgeste a noi, e ci chiedeste protezione? Se voi estimaste
che la mala turba fosse aizzata per noi, o con qual senno
o consiglio a noi vi raccomandaste? Voi mi credeste custode allora
della civiltà toscana; e voi credeste, che avrei voluto e potuto
difenderla. Ditemi, non vi difendemmo noi? Si tacque forse
la nostra voce? A procurare tostano castigo dei colpevoli non fummo
solleciti noi? Noi dalla rivoluzione vi difendemmo; come mi avete
difeso voi dalla reazione? Io non parlo di altri; parlo di voi, i nomi
dei quali ho letto sotto i Decreti e le Requisitorie compilate
fin qui; e a voi rivolgendomi dico, che per onore vostro avreste
dovuto continuare a credere oggi come credeste allora, e che me
in voi stessi avreste dovuto rispettare.
</p>

<h3>
§ 4. <i>L'Accusa non sa leggere.</i>
</h3>

<p>
Il Decreto della Camera di Accuse del 7 gennaio 1851, firmato
da <i>Giuseppe Orsini</i>, <i>Giovan Battista Aiazzi</i> e <i>Luigi Pieri</i>, il
quale ne fu <i>relatore</i> o <i>compilatore</i>, come si abbia a chiamare, a
pag. 88, § 32, dice in questa maniera:
</p>

<p>
«Il De Laugier con Decreto del giorno successivo (18 febbraio
1849), <i>firmato dal Guerrazzi e dal Mordini</i>, fu posto fuori
della Legge come Traditore della Patria, e vennero dichiarati
ribelli i soldati che l'obbedivano.»
</p>

<p>
Nel Volume che serve di fondamento all'Accusa, a pag. 838,
cotesto Decreto occorre riportato, e dice in quest'altra:
</p>

<p class="center pad1">
«Il Governo Provvisorio toscano
</p>

<p>
«Considerando, che il Conte De Laugier col suo Proclama
del 17 corrente si è fatto eccitatore della guerra civile;
</p>

<p>
«Considerando, che il Governo Provvisorio toscano legittimamente
costituito dal Popolo mancherebbe a sè stesso, e al
debito che egli ha di tutelare la vita e gli averi dei cittadini,
se non facesse alla colpa succedere immediatamente la pena;
ha decretato e decreta:
</p>

<p>
«Art. 1. Il Conte De Laugier è dichiarato traditore della Patria,
e come tale posto fuori della legge.
</p>

<p>
«Art. 2. I soldati tumultuanti sono dichiarati ribelli.
</p>

<p>
«Art. 3. I bassi uffiziali, che rimarranno fedeli terranno il
<span class="pagenum" id="Page_446">[446]</span>
posto immediatamente superiore a loro, occupato dagli uffiziali
traditori.
</p>

<p>
«Il Ministro Segretario di Stato pel Dipartimento della
Guerra è incaricato della esecuzione del presente Decreto.
</p>

<p>
«Dato in Firenze questo dì diciotto febbraio milleottocento
quarantanove.
</p>

<p class="indr">
<span style="margin-right: 6em">«<span class="smcap">G. Mazzoni</span></span><br />
«Presidente del Governo Provvisorio toscano.
</p>

<p>
«Per il Ministro Segretario di Stato pel Dipartimento della
Guerra,
</p>

<p class="indr">
<span style="margin-right: 1em">«Il Ministro Segretario di Stato</span><br />
pel Dipartimento degli Affari Esteri,<br />
<span style="margin-right: 4em"><span class="smcap">A. Mordini</span>.»</span>
</p>

<p>
Fui indiscreto io, se a giudicare di me pretesi Giudici che
sapessero leggere? — Tremendi diritti mi somministrerebbe la
Difesa, ma carità di Patria mi prega che io chiuda in cuore il giustissimo
sdegno, e mi taccia.
</p>

<h3>
§ 5. <i>Della lettera del 19 febbraio 1849 indirizzata al Pretore
del Porto Santo Stefano.</i>
</h3>

<p>
La Requisitoria del Regio Procuratore generale, a pag. 126,
afferma essere stata questa lettera dal signor Marmocchi composta
sopra <i>minuta</i> o <i>appunto</i> del Guerrazzi. Il Decreto della Camera di
Accuse, a pag. 87, aggiunge, che per essa lettera <i>non si deponeva
punto il pensiero della cacciata del Principe</i>. Ecco la lettera:
</p>

<p class="indl">
«Cittadino Prefetto.
</p>

<p>
«I provvedimenti da voi adottati, dopo le notizie delle quali
avete informato questo Ministero col foglio vostro in data del 17
stante, non possono non rimanere pienamente approvati. — Noi
corriamo alla frontiera dalla parte di Massa. Colà urge il pericolo.
<i>Leopoldo penso che attenda a fuggire.</i> Voi intanto mandate
a Orbetello, Massa, S. Filippo, e Rocca S. Caterina. Il Pretore di
San Stefano si porti dal Granduca, e gli dica, che il Governo,
eletto dalla Assemblea e dal Popolo, gli partecipa che la reazione
non può avere luogo; che la sua presenza ecciterà, come
ha eccitato, qualche facinoroso al delitto; che è indegno di
Principe <i>cospirare</i> a <i>turbare</i> l'ordine, che dice <i>raccomandare</i>. La
<span class="pagenum" id="Page_447">[447]</span>
Nazione giudicherà di Lui come Sovrano. Il Pretore faccia il
suo dovere; se non può farlo, <i>protesti all'Ammiraglio, che con la
minaccia dei cannoni inglesi s'impedisce il Magistrato ad eseguire
gli ordini del Governo</i>. E vi saluto.
</p>

<p>
«Li 19 febbraio 1849.»
</p>

<p>
Prima di tutto, come possa da uomo di mente sana conservarsi
il concetto di <i>cacciare via tale</i>, ch'ei pensa <i>in procinto di
partire</i>, è per vero dire uno dei tanti prodigi di ragionamento, che
l'Accusa ci abituò ad ammirare senza insegnarci, almeno per ora,
ad intendere. Io poi ho serbata a questa sede del discorso la lettera
del <i>19 febbraio</i>, perchè l'attenzione del lettore si fermi a
considerare il tempo e lo stato delle cose in cui fu dettata.
</p>

<p>
Ora è da sapersi come il signor Gustavo Mancini con Dispaccio
del <i>12 febbraio 1849</i>, in assenza del Prefetto di Grosseto, domandasse
le istruzioni, e come dopo <i>cinque</i> giorni il Prefetto medesimo,
non le vedendo comparire, per averle insistesse. Dunque
da ciò si rende manifesto, come io da ben <i>sette</i> giorni mi andassi
indugiando a rispondere intorno al Granduca, però che scrivere
spontaneo cosa che gli tornasse spiacente io non voleva, e cosa
che a me e ad altrui nuocesse io non poteva. Giunto a Firenze
nel giorno <i>18 febbraio</i> il Dispaccio nel <i>17</i> mandato da Grosseto,
che instava, affinchè al Pretore del Porto San Stefano le istruzioni
domandate fino dal <i>12</i> del mese stesso si mandassero, il
signor Marmocchi, il quale esercitava allora l'ufficio di Ministro dello
Interno, meco per certo ne avrà conferito, e con altrui. Nel Volume
dei Documenti occorrono di mio carattere due scritti relativi
a questa lettera: il primo veramente è appunto come per ordinario
ponevo nel margine dei Dispacci, contenente il concetto della
risposta, che si doveva fare; il secondo è copia precisa della lettera
mandata.
</p>

<p>
Lo appunto dichiara: «Le istruzioni furono date. Se S. A.
ama, come dice, il Paese, repugna alla dignità e lealtà sue rimanere
in parte ove serve di bandiera alla guerra civile. Rammenti,
che la situazione attuale del Paese fu creata da lui,
non già dal <i>suo Popolo</i> innocentissimo.»<a class="tag" id="tag451" href="#note451">[451]</a>
</p>

<p>
La copia della lettera del <i>19 febbraio</i> suona in diversa guisa:
«Approvansi i suoi provvedimenti. Noi corriamo alla frontiera
<span class="pagenum" id="Page_448">[448]</span>
dalla parte di Massa. Colà urge il pericolo. Leopoldo
penso che attenda a fuggire. Mandi a Orbetello, a Massa, San
Filippo, e Rocca Santa Caterina. Il Pretore di Santo Stefano
si porti dal Granduca, e gli dica, che il Governo, eletto dalle
Assemblee e dal Popolo, gli partecipa che la reazione non può
avere luogo; che la sua presenza ecciterà, come ha eccitato,
qualche facinoroso al delitto; che è indegno di Principe cospirare
a turbare l'ordine, che dice raccomandare. La nazione
giudicherà di lui come Sovrano. Il Pretore faccia il suo dovere;
se non può farlo protesti all'Ammiraglio, che con la minaccia
dei cannoni inglesi s'impedisce il Magistrato ad eseguire gli ordini
del Governo.»<a class="tag" id="tag452" href="#note452">[452]</a>
</p>

<p>
Ora parmi chiaro, che meco conferendo e con altri il Ministro
dello Interno ricevesse commissione di comporre il Dispaccio
dietro le traccie dello appunto trascritto sopra la lettera del signor
Mancini del <i>12</i>. Questo naturalmente successe nelle prime ore del
giorno <i>18</i>, dopo lo arrivo della posta. I casi avvenuti in cotesta
fiera giornata, le ardenti accuse mosse contro il Governo di avere
con negligenza colpevole somministrato motivo alla guerra civile,
e la necessità di difenderci all'uopo da persone, che si erano
arrogate il diritto di sorvegliare i nostri atti, i nostri moti di ora
in ora, e perfino di minuto in minuto, persuasero di certo alla
svegliata prudenza del signor Marmocchi di mettere nel Dispaccio
parole più colorite, e provvedimenti, che nè allora seppi, e neppure
adesso so che cosa mai potessero importare. Lascio, come
anche ora che scrivo, frugando nella mia mente, Rocca Santa Caterina
che sia, del pari ignoro; bensì chiunque abbia intelletto di
stile, di leggieri comprende, che la copia della lettera del 19 non
è mio dettato.<a class="tag" id="tag453" href="#note453">[453]</a> Interrogato il Ministro circa il Dispaccio trasmesso,
io, secondo ch'egli mi veniva dicendo, scrissi su i margini della
lettera del signor Prefetto, onde potere mostrare ai miei <i>Inquisitori</i>
come le istruzioni fossero date, e quali: molto più, che difetto nel
<span class="pagenum" id="Page_449">[449]</span>
mandarle vi era, ed aveva mestieri schermirmi da giusto rimprovero
d'inerzia.
</p>

<p>
Arrogi quello che soventi volte ho dichiarato, non correre nè
potere correre allora stagione opportuna a restaurare il Principato
Costituzionale pochi giorni dopo che egli lasciava il campo, senza
fare neppure le viste di resistere a parte repubblicana. Ella è follia
espressa pretendere quiete il giorno seguente alla rivoluzione. La Inghilterra,
che stette ferma all'urto della rivoluzione francese del 1830,
pure, a giudizio di Lord Melbourne, durò per bene quattro anni
a tentennare.<a class="tag" id="tag454" href="#note454">[454]</a> Nè questo è tutto: distraendo in altra parte le forze
che tenevo apparecchiate col Generale D'Apice per impedire tumultuarie
aggressioni contro Porto Santo Stefano, molte e gravi
fortune potevano accadere alle quali importava grandemente ovviare.
Come le terre di Maremma ardessero tutte, abbiamo veduto;
certo La Cecilia le descrive diverse, ma altri dissente da lui;
varii i giudizii secondo le impressioni; bensì il fatto dimostra che
meglio i secondi opinassero, dacchè per le città e terre di Maremma,
non annuente il Governo, vollero proclamare la Repubblica,
e la proclamarono; e al Porto Santo Stefano eziandio, appena
ebbe quinci rimossi i piedi il Granduca.
</p>

<p>
Pertanto considerando maturamente la qualità dei successi,
i tempi fortunosi, i pericoli, la inanità, anzi il danno espresso
di rimontare contro pelo la corrente quando strascina più rapida,
e la sicurezza di riuscire dando tempo al tempo, e modo di
riaversi con la quiete consigliera di giusti partiti ai Toscani tutti,
costituzionali ed anche esaltati, io per me, se avessi tuttavia seduto
nei Consigli della Corona, le avrei detto:
</p>

<p>
«Altezza. L'autorità che, debole e disarmata, non senza
sforzo reggeva all'urto della Fazione avversa al Principato, impossibile
parmi che possa ricuperarsi adesso per forza, adesso
che di propria mano ha schiuso la porta ai suoi nemici. Che
la Toscana per la massima parte, e gli uomini di senno pressochè
tutti, sieno del costituzionale reggimento tenerissimi, V. A.
lo sa, lo ha veduto, senza timore d'inganno lo ha detto più
volte, ed è vero così. Si danno epoche per la umanità, che io
volentieri chiamerei di contagio politico; e la presente è fra
quelle: testimone la Europa. Quali argomenti si adoperano
<span class="pagenum" id="Page_450">[450]</span>
contro il contagio? Giova talvolta sostenerne imperturbati lo
assalto, e, senza lasciarsi sbigottire, far prova di vincerlo col
valore e con l'arte; tale altra parve più utile scansarsi, aspettare
che la malignità dell'aere cessasse per tornare poi nelle
purificate dimore. Praticare in un punto questi due partiti è
impossibile. Del presente stato male s'incolperebbe tale o tale
altro uomo, tale o tale altro Popolo. Stupidezze di menti
meccaniche sono queste. Siffatte perturbazioni politiche non
dirò che sopraggiungano alla sprovvista per tutti, bensì sempre
ai Governi fatali, generate di lunga mano, per molti
umori disposte, come sarebbero appunto le pestilenze ed altre
maniere di perturbazioni fisiche. Ora poichè dei due partiti
fu scelto quello di scansarci, scansiamoci, e provochiamo da
questo i frutti che ne dobbiamo raccogliere, i quali, a senno
mio, matureranno presto, e felici se lasceremo gli esaltati a
straccarsi nello inane tumulto, se torremo loro prudentemente
dinanzi gli argomenti i quali, gittandoli a disperate risoluzioni,
chiuderebbero loro al rinsavire ogni via; in qualunque Stato
che muti forma di reggimento con sicurezza di durata, il trapasso
dal vecchio al nuovo noi vedemmo sempre doloroso per
necessarii subugli; immaginiamo ora se accadrà di quieto questa
trasformazione priva di potenza vitale. Voi vedrete i neghittosi
diventare prodi per lo spavento della prossima anarchia.
Tutto il male sarà attribuito alla Rivoluzione; ogni speranza di
pace riposta nella restaurazione del Principato Costituzionale;
dalla speranza al desiderio, dal desiderio al bisogno di ristabilirlo
è brevissimo il tratto, se pure tratto ci corre; il moto poi
riuscirà irresistibile, imperciocchè gli avversarii non pure troverete
avviliti negli sforzi infecondi, ma vinti dal sentimento
della propria impotenza, ed è questa fortuna suprema nelle faccende
politiche dove la forza doma, ed anche per poco, — non
vince; i traviati troverete all'abituale devozione ricondotti, gli
ignavi, scottati dall'acqua calda, solleciti ora a guardarsi anche
dalla fredda; riassicurati i timidi; tutti acclamanti; gli amici
vostri, non della vostra fortuna, esulteranno e procederanno
modesti; gli amici della vostra fortuna, e non di voi, si mostreranno
insolenti, e voi con la prudenza e gravità vostre
ne saprete tenere corti gli ugnoli. Fra pochi mesi V. A., tornando
chiamato dal voto universale della Nazione, esclamerà:
<span class="pagenum" id="Page_451">[451]</span>
io ne vado sicuro, come Carlo II reduce a Londra, che
suo fu il torto di andarsene o di non essere tornato più presto
fra Popoli amatissimi e amantissimi.<a class="tag" id="tag455" href="#note455">[455]</a> Ogni altro consiglio,
Altezza, come pernicioso a Voi, esiziale alla autorità che importa
ricostruire, nemico al Popolo, deh! vi scongiuro, rifiutate.
Ricondotto dalle armi, e sieno pure piemontesi, aprirete nel cuore
delle genti una ferita che per tempo non sana, e gli esempii del
secolo ce lo hanno fatto vedere.<a class="tag" id="tag456" href="#note456">[456]</a> Confidando nei moti interni,
adesso che la febbre dura, avverto, che per lo meno insorgeranno
contrasti, e questo è ciò che ho dimostrato doversi prudentemente
evitare, conciossiachè l'uomo, animale di contradizione,
soglia, per contrasto, ostinarsi, e, per offesa, nello errore confermarsi.
Nè sono a temersi contrasti ed offese individuali soltanto,
ma nascerà, e già è nata la guerra civile, di cui V. A. ha
meritamente ribrezzo: l'anarchia stenderà, e già ha cominciato
a stendere, le mani ladre, e, orribile a dirsi, alza l'augusto vostro
nome a bandiera! Altezza, se orrore di sanguinosi conflitti
l'animo vostro mansueto persuase ad allontanarvi da Siena, deh!
considerate che, a cagione della presenza vostra a Santo Stefano,
questi conflitti.... per ora.... non cessano.... ma crescono; — dacchè,
durando le cause che in questo momento li provocano,
anzi essendo diventate maggiori, la distanza di poche miglia
non può avere virtù di spegnerli. Sceglieste il partito di dare
tempo al tempo; io lo avrei combattuto con tutte le forze prima
che voi, Altezza, lo aveste preferito; ora che lo sceglieste, giova
seguirlo; se non m'inganno, ormai è quello che vi ricondurrà
con pace nell'onorato seggio: mite foste, mite mantenetevi; gli
altri consigli rigettate, però che se per essi (cosa che adesso
subito parmi ad accadere difficile) vi fosse restituito lo scettro....
V. A. lo rigetterebbe da sè perchè sarebbe insanguinato.»
</p>

<p>
Così con non savie forse, ma affettuose parole, io avrei favellato
a Leopoldo II, se mi fosse stato concesso recarmi a Santo
Stefano; e questo era il concetto che in nota succinta registrava
<span class="pagenum" id="Page_452">[452]</span>
il 18 febbraio 1849 sul Dispaccio inviato al Governo dal Consigliere
di Prefettura di Grosseto il 12 di quel mese.<a class="tag" id="tag457" href="#note457">[457]</a>
</p>

<h3>
§ 6. <i>Motivi per muovermi contro il Generale Laugier.</i>
</h3>

<p>
Ora si voglia supporre per un momento, che stesse in facoltà
del Governo astenersi dalla Spedizione a Massa. Innanzi
tratto, io vorrei domandare se i Giudici credono davvero che
quando un soldato alza una bandiera, sia pure in nome del suo
Sovrano, devano tutti sotto pena di ribellione prestargli fede,
e seguitarlo. Badino, che quello che dicono, come pare, è veramente
enorme, e potrebbe tirare grandemente a male.
</p>

<p>
Per buona sorte servendo l'Accusa alla sua passione ha rinnegato
la scienza, ed ha commesso gli errori deplorabili, di cui,
invocata la dottrina dei pubblicisti, la incolpa l'Avvocato Adriano
Mari nella Difesa che presentò alla Cassazione per Leonardo
Romanelli.
</p>

<p>
<span class="pagenum" id="Page_453">[453]</span>
Il terreno che io ho da percorrere brucia: scerrò quello che
scotta meno; e dirò soltanto, che più meditava il Proclama del 17
febbraio del Generale Laugier, meno mi riusciva intenderlo. Per
nessun segno io poteva ritenerlo sincero.
</p>

<p>
Infatti il Proclama dichiara, che il Granduca nello allontanarsi
da Siena aveva nominato un Governo Provvisorio: ora questo
era patentemente falso, nè conosciuto in quel tempo, nè mai;
anzi contradittorio con la lettera e con lo spirito delle dichiarazioni
granducali del 7 febbraio: con la lettera, perchè nulla contenessero
espressamente in proposito; — con lo spirito, perchè raccomandando
a noi i regii servi (e non invano), cosiffatta raccomandazione
a privati non si poteva indirizzare; e se il Principe avesse
eletto un Governo Provvisorio, noi privati cittadini ridivenivamo:
inoltre pensava, che se il Principe avesse lasciato qualcheduno a
rappresentarlo, sarebbe stato un Luogotenente, non un Governo
Provvisorio. L'affermazione del Proclama accennava a due cose:
prima, a una menzogna; seconda, ad uno errore commesso, o fatto
commettere, perchè il Paese versasse nell'anarchia. Sosteneva inoltre
avere vietato alle truppe di sciogliersi dal giuramento, ed anche
di questo non era comparsa notizia. — Della Commissione
conferita al De Laugier, nessuno fu avvertito dal Principe in modo
autentico; in quanto a me, dopo l'ultima lettera particolare del
signor Commendatore Bitthauser da Siena, nella quale mi si prometteva
prossimo il ritorno del Principe, e intanto a suo nome
mi si raccomandava la quiete della città, non ebbi avviso di sorta,
neppure verbale. Nè anche Sir Carlo Hamilton mi riportò invito,
ordine, raccomandazione, o che altro, da Santo Stefano. Al
Governo, eccetto la lettera e la dichiarazione del 7 febbraio, non
pervenne altro atto dalla Corona direttamente nè indirettamente.
Ma non soli noi; non il Senato, non la Camera dei Deputati, non
il Municipio, nessuno insomma ricevè avviso, che appo loro accreditasse
il contegno del Generale Laugier.
</p>

<p>
Ingrate materie io tratto, e con ingrato animo; ma se dei
generosi non è spento il seme, ricorderanno, che io mi difendo da
capitale accusa, e deploreranno con me chi mi ha ridotto in questo
non giusto stato. — Sopra tutto mi faceva andare pensoso la
chiamata dei 20,000 Piemontesi. Gli uomini che presiedevano allora
ai consigli del Re Carlo Alberto si erano mostrati, non dirò
poco benevoli, ma con mio sommo rammarico avversi alla Toscana.
<span class="pagenum" id="Page_454">[454]</span>
In altra parte di questa Apologia ho favellato delle quistioni
col Governo di Piemonte poi confini; fu visto che per comporre
coteste faccende era stata proposta al Ministro Pareto una commissione
mista di Piemontesi e Toscani; accolto il partito, riceveva
un principio di esecuzione. Avenza (come ognuno conosce) fa
parte di Carrara: occupata prima dai Piemontesi, dopo l'armistizio
Salasco la sgombrarono: allora, gli Avenzini imploranti, presero
a presidiarla i Toscani. Il Piemonte a un tratto, sopportando ciò
molestamente, c'impone la uscita non senza aggiungere minaccie.
A questo punto, salito al Ministero io, trovai la quistione.
Proposi allora alla Corona saggiare un po' di quali frutti sarebbe
stata portatrice la Costituente, fino dal 12 Maggio 1848 da lei
bandita fra cotesti Popoli, opposta come mezzo di difesa al
Piemonte; e piaciuto il consiglio sfidai in certo modo il Governo
Sardo a rimettercene al voto universale. Il Piemonte aderiva: proseguendo
nelle trattative, fu convenuto una forza mista di milizie
piemontesi e toscane, fino al giorno della votazione, presidiasse
Avenza; in quel giorno si ritirasse; due commissarii, uno per parte,
alla votazione assistessero. I Sardi, presentendo sfavorevole lo esito
del negozio, adesso si danno a mettere in campo cavilli: opposi a
tenacità tenacità; il convenuto solennemente ebbe ad adempirsi,
ed è cosa degna di considerazione, come due soli voti ottenessero
i Piemontesi. Con voglie prontissime gli Avenzini confondevansi
alla famiglia toscana.<a class="tag" id="tag458" href="#note458">[458]</a> Ottimo esperimento era cotesto, e pegno
felice a bene sperare della Costituente <i>quando le vicende politiche ci
avessero persuaso o costretto di ricorrere a lei</i>. Piemonte, mal soddisfatto,
metteva innanzi non so quali irregolarità di votazione, e
mandava di nuovo Carabinieri ad Avenza per tenervi lo ufficio.
Inestimabile, e l'ho detto, fu la contentezza della Corona per
l'esito di questo suffragio universale. Pareva a lei, come a chiunque
altro, che procurare alla Toscana confini naturali fosse un
<span class="pagenum" id="Page_455">[455]</span>
bello acquisto, — e più ne letiziava il cimento prosperoso del voto.
</p>

<p>
Nel decembre i Piemontesi tentano torci Panicale, per la qual
cosa il Regio Commissario conte Del Medico si risentiva gagliardamente
scrivendo al Delegato di Sarzana:
</p>

<p>
«Devo significarle il dispiacere e la sorpresa che ho provato
nel ricevere dal signor Sabatini, R. Delegato di Pontremoli, la
notizia che a Panicale si fossero avvisati di procedere ad una
votazione assistita soltanto da alcuni Sarzanesi, senza la presenza
di verun Toscano, e, dirò di più, accompagnata da minaccie
e da violenze. — Come non sentirne dispiacere? Oltrechè
quei modi non sono civili nè onesti (non parlo della legalità
la quale niuno vorrà per certo affacciare), non si addicono poi
a popoli di amiche Potenze, e molto meno ad Italiani del nostro
tempo.»
</p>

<p>
Più tardi (referisco le parole del <i>Monitore</i>), correndo il 12 decembre,
il villaggio di Parana fu preso da alquante milizie piemontesi,
che ne cacciarono fuori le toscane;<a class="tag" id="tag459" href="#note459">[459]</a> tennero dietro i
dissidii per Mulazzo, Calice, Pallerone, e terre altre parecchie, su
di che vedi il <i>Monitore</i> del 3, 12, 27 decembre 1848, e 6 febbraio
1849, e le corrispondenze officiali, <i>quando me le daranno</i>.
</p>

<p>
Per queste tribolazioni sarde assai si turbava la Corona, e
penso non dilungarmi troppo dalla verità, se confermo, che principalissimo
motivo a renderle accetta la Costituente fu quello di potere
opporla quando il bisogno stringesse alle tendenze corrosive
sarde, che lievi adesso, ma tenaci, davano a pensare del futuro
assai. Meschina contesa fu quella, per non dire di peggio; intorno
alla quale una considerazione mi conforta, ed è questa, che la si
deve attribuire unicamente a colpa degli <i>zelanti, flagello dimenticato
dal Profeta Natan, e fatale a qualunque Governo</i>, il quale comunque
per ordinario diligente venga distratto da cure supreme.
</p>

<p>
Con simili premesse, come io dovea credere che di punto
<span class="pagenum" id="Page_456">[456]</span>
in bianco dal sospetto si traboccasse nella sconfinata fiducia? E
come supporre vero, che, mutata di subito politica, la Corona si
gittasse a occhi bendati in braccio al Piemonte? Non era mica indovino
io; e badate, se anche avessi indovinato, non per questo
mi sarei trovato meno deluso, conciossiachè se la Corona, cedendo
a improvvidi consigli, chiamò un giorno il soccorso sardo, il giorno
veniente lo disdisse: però io avevo buon fondamento a ritenere il
soccorso sardo non vero, perchè non verosimile.<a class="tag" id="tag460" href="#note460">[460]</a>
</p>

<p>
<span class="pagenum" id="Page_457">[457]</span>
E qui ripeto, che l'obbligo di soccorrere quei Popoli alla nostra
fede commessi ci correva grandissimo, dacchè pareva duro,
dopo averli alienati dai Piemontesi, esporli adesso al loro risentimento,
che pur talvolta provano anche i generosi quando si vedono
disprezzati. Ad ogni modo il nostro dovere era cotesto, perchè,
<span class="pagenum" id="Page_458">[458]</span>
se i fati non ci vogliono uniti nel grembo di una stessa famiglia,
la gente apuana serbi almeno per noi stima di probi, amore
di fratelli.
</p>

<p>
Quando conobbero menzogna lo intervento piemontese, cotesti
Popoli mostraronsi a viso aperto contrarii al Generale Laugier,
e con lettere pressantissime e messaggi dicevano: «Ci affrettassimo
a liberarli dalla insopportabile molestia. Non essersi dati
alla Toscana per patire le stravaganze di un soldato, che non
adempiva al dovere, voltando la faccia colà dove non erano
nemici.»<a class="tag" id="tag461" href="#note461">[461]</a>
</p>

<p>
<span class="pagenum" id="Page_459">[459]</span>
La chiamata dei Sardi con volontà della Corona, a cagione
delle cose esposte, mi pareva incredibile; pure il Generale De Laugier
bandiva in quel punto 20,000 Piemontesi passare la frontiera,
sicchè malgrado avvisi in contrario era a dubitarsi che fosse così.
Io pensai che Cesare De Laugier <i>italianissimo</i> come perpetuamente
vantava, preso da vaghezza di lode presente, e più dalla cupidità
di fama futura, avesse di repente abbracciato il partito di unire
la Toscana al Piemonte: non era strano, nè forte, supporre in lui
il disegno, che intendesse collegare il suo Paese ai destini di un
grande Stato italiano forte in su le armi, invece di lasciarlo andare
in balía della cieca ed avventurosa <i>unificazione</i> con Roma. In questa
opinione confermavami la notizia di un Partito piemontese agitantesi
da tempo remoto in Toscana; la permanenza di Piemontesi di gran
seguito quaggiù, a cui mettevano capo con molta ostentazione
tutti coloro, che si reputavano od erano parziali al Piemonte, <i>e il
Generale Laugier, non dico che fosse, ma si riteneva fra questi</i>;<a class="tag" id="tag462" href="#note462">[462]</a> la
<span class="pagenum" id="Page_460">[460]</span>
riunione di parecchi personaggi al Golfo della Spezia per macchinare
nuovità; e finalmente la natura stessa del Generale De Laugier,
uomo della prestanza militare del quale non è da dubitarsi,
però non sempre seco, per quanto parve, pienamente concorde.
<span class="pagenum" id="Page_461">[461]</span>
Nè questo agitarsi non dei Piemontesi, ma pei Piemontesi, a
Lucca, era solo; temevansi eziandio le mene, provocate da cui
non voglio dire, a favore di Carlo Ludovico, che, incominciate da
parecchi mesi indietro,<a class="tag" id="tag463" href="#note463">[463]</a> furono rinvenute vitali dalla procedura
conclusa col Decreto della Camera di Accuse della Corte Regia di
Lucca in causa Santarlasci e consorti, da me citata a pag. 459-460
di questa Apologia.
</p>

<p>
Ed oltre ai moti politici, da tempo antico covavano nel contado
lucchese, e vi si erano manifestate, enormezze in senso di
anarchia.
</p>

<p>
«Il Prefetto di Pisa al Ministro dello Interno. — Oggi alle 4
circa, vetturini ed altri paesani lucchesi hanno rotto 4 o 5 verghe
della strada ferrata a due miglia da Lucca, verso Pisa, e
si sono opposti alle riparazioni che i lavoranti della strada volevano
subito fare ecc. — 31 decembre 1848.»
</p>

<p>
Parevami (e ciò sia detto, s'egli è mai possibile, senza inasprire
gli animi che pur troppo dureranno inacerbiti), parevami eziandio
che in tale impresa, dove più che nelle armi era da farsi capitale
nella benevolenza dei Popoli, non fosse da preferirsi il Generale Laugier,
essendo noto a tutti quanto da lui repugnassero e Lucca e Pisa
e Livorno, nè troppo gli procedessero benevoli neppure in Firenze:
colpa, io voglio credere, non sua, bensì dei mutabili umori del Popolo,
<span class="pagenum" id="Page_462">[462]</span>
a cui per rendersi accetto egli non omise argomento di sorta. Ma,
insomma, quando vogliamo conciliarci il Popolo per via di blandizie,
è pur mestieri non prenderlo a contro pelo nelle sue affezioni,
ed anche nelle sue fantasie.
</p>

<p>
E avvertite, che non fui mica il solo a credere che il Generale
Laugier mancasse di mandato a operare come faceva. In certa
sua Apologia, datata da Sarzana il 1º marzo 1849, e impressa nel
<i>Risorgimento</i>, egli medesimo ne informa: «Non vedendosi comparire
i Piemontesi, gli animi abbatteronsi: si suppose <i>mia invenzione</i>
lo intervento, e <i>perfino la lettera del Granduca</i>.»
</p>

<p>
Pensoso, e gravemente pensoso del pericolo che minacciava
la città per la estrema esasperazione, solita accompagnare la paura
del pericolo e la violenza rivoluzionaria, intendendo al disegno di
distrarre la mente accesa delle turbe cittadine dalla Spedizione di
Porto Santo Stefano, e dal proclamare a tumulto la Repubblica,
mi parve operare prudentemente, prima col Dispaccio del 18 febbraio
a volgere i corpi volontarii armati, senza dilazione, verso
Lucca, e più tardi a vuotare Firenze, se mi venisse fatto, di quanta
più gente armata potessi: quantunque (e si noti con prudente discernimento)
nel medesimo giorno alle ore 6 pomeridiane io sapessi,
che i Piemontesi non sarebbero entrati,<a class="tag" id="tag464" href="#note464">[464]</a> e su le prime ore
del giorno 19 mi giungesse la conferma di questa notizia per la
parte del Delegato Regio di Massa.<a class="tag" id="tag465" href="#note465">[465]</a> Ho detto, che anche un pensiero
di personale sicurezza mi spinse; della mia persona niente importa
all'Accusa, e troppo bene lo dimostra in ogni suo atto; ma se un
cotal poco di me a me premesse, vorrà ella per questo incolparmi
di criminlese? In marcia i soldati non attendono ad agitazioni politiche,
nè i cittadini stanno loro alle orecchie per sobillarli. Di
questo mi rampogna l'Accusa, ma davvero anche qui ella si è affrettata
troppo, però che io deva confessare avere sortito il mio concetto
meno che mezzo. I soldati non toscani formarono <i>piccolissima
parte</i> della colonna spedita a Lucca, ed è agevole riscontrarlo negli
Ufficii del Ministro della Guerra. Vennero alcune compagnie
lombarde da molto tempo condotte ai nostri stipendii:<a class="tag" id="tag466" href="#note466">[466]</a> la massima
<span class="pagenum" id="Page_463">[463]</span>
parte erano Toscani; con loro partii; in mezzo a loro io stetti inerme.
Mi circondavano i soldati medesimi che avevo trovato tumultuanti
in Fortezza di S. Giovanni Battista. Le genti in mezzo alle
quali io passava, nel vedermi circondato di ufficiali al nome italiano
poco, ed a torto, creduti amorevoli, mormoravano. Ai soldati
e agli Ufficiali toscani poi nemmeno mancava chi insinuasse condurli
D'Apice ed io per tradirli nelle mani dei Piemontesi. Così
nei tempi torbidi la perfidia mesce mostruose novelle, e così facile
le accoglie l'armento degli uomini.<a class="tag" id="tag467" href="#note467">[467]</a>
</p>

<h3>
§ 7. <i>Di una lettera del R. Delegato di Massa e Carrara.</i>
</h3>

<p>
Ho voluto differire a ragionare in questo luogo della lettera
del Delegato Regio di Massa e Carrara del 13 febbraio. Il Decreto
della Camera delle Accuse del 7 gennaio così dichiara alla pagina
84:
</p>

<p>
«Al <i>Prefetto</i> Staffetti il quale faceva noto al Guerrazzi con
lettera del 13 febbraio, come le truppe acquartierate ai confini
ricusassero di prestare giuramento e si sbandassero, il Guerrazzi
con lettera privata <i>rispondeva</i> che calunniasse e screditasse
il Granduca nell'animo di Laugier, onde indurlo a seguitare
il nuovo Governo.»
</p>

<p>
Importa, come sempre, prima di tutto rettificare il fatto. Il
Regio Delegato di Massa e Carrara queste cose mandava: 1º la
milizia toscana a Pontremoli, negato il giuramento, sbandarsi, e
verso la Capitale incamminarsi; 2º d'accordo col comando generale
egli spedire Ufficiali a incontrarla per ricondurla al dovere; 3º ancora
inviare parte della Guardia Civica a Fosdinovo per agire secondo
i casi; 4º a Massa avere temporeggiato a deferire il giuramento
alle milizie; 5º mancata la truppa di Linea, difficilissimo
<span class="pagenum" id="Page_464">[464]</span>
mantenere l'ordine nel Paese;<a class="tag" id="tag468" href="#note468">[468]</a> 6º doversi organizzare 5 o 6 compagnie
di bersaglieri; 7º da Fivizzano indirizzare una Deputazione
in cerca di truppa piemontese temendo invasione nemica.
</p>

<p>
Se ciò sia vero si conoscerà leggendo la lettera stessa del
Delegato, stampata a pag. 208-209 dei Documenti:
</p>

<p>
«In questo momento giunge avviso al Comando generale da
Pontremoli che la truppa non ha voluto prestare giuramento,
che ha incominciato a sbandarsi, dichiarando incamminarsi
verso la Capitale.
</p>

<p>
«Di accordo col Comando generale, si spediscono alcuni Ufficiali
per incontrarla verso Fosdinovo e procurare di ricondurla
al dovere. Nel tempo stesso io parto per Carrara, per mobilizzare
una parte di quella Guardia Civica, e la invio egualmente
a Fosdinovo per agire a seconda delle circostanze. Vi è colà una
compagnia di truppa di Linea, colla quale si vorrebbe impedire
il contatto di questi traviati.
</p>

<p>
«Qui, conoscendo le difficoltà d'indurre immediatamente come
si voleva la truppa a prestare nuovo giuramento, si è temporeggiato,
predicando la necessità di mantenere l'ordine, e procurando
di disporla a poco per volta al giuramento stesso; ma
le notizie sopracitate, unite ad altre che sono giunte di Lucca
ed altri paesi, non so quale effetto potranno produrre.
</p>

<p>
«Se manca la truppa di Linea non so cosa potrà accadere in
questi paesi. Io faccio e farò risolutamente quanto sarà in mio
potere per il mantenimento dell'ordine, ma questa volta l'affare
è serio davvero.
</p>

<p>
«Mandami subito il Capitano Franzoni che ti diressi con lettera
pochi giorni sono, e manda qui a chi credi l'incarico di
organizzare 5 o 6 compagnie di Bersaglieri, le quali potranno
essere utilissime. Io non mi ricuso di fare quanto possa essere
utile. Addio.
</p>

<p>
«Massa, 13 febbraio 1849.
</p>

<p class="indr">
<span style="margin-right: 2.5em">«Tuo affez.</span><br />
«<span class="smcap">Del Medico Staffetti.</span>
</p>

<p>
<span class="pagenum" id="Page_465">[465]</span>
«Notizie del momento.
</p>

<p>
«Da Fivizzano è stata mandata una Deputazione a Sarzana
per cercare la truppa piemontese temendo di una invasione nemica. — Manderò
staffette ogni qualvolta sia necessario.»
</p>

<p>
La minuta, o appunto della risposta, dichiara in questa maniera:
</p>

<p class="indl">
«Prefetto ed Amico,
</p>

<p>
«Tieni forte: fa quanto credi; arma Bersaglieri: difendi i
confini: lusinga, loda ed eccita l'onore del Laugier; senta nel
profondo che Leopoldo II, senza pretesti, senza plausibile motivo,
lasciò il Paese all'anarchia e all'invasione. Portò seco
quant'oro potè; e sull'estremo lito, con un piede in terra e un
piede sopra un naviglio inglese, sta speculando la guerra civile.
Creeremo un'armata, troveremo denaro; e quando nulla
potrem fare, anderemo all'aria.»
</p>

<p>
<i>Tieni forte</i>, riguarda la difesa dell'ordine: <i>fa quanto credi</i>, si
riferisce al mettere in moto la Guardia Civica: <i>arma i Bersaglieri</i>,
considera la difesa dei confini: <i>le altre parole</i> sono dirette a indurre
il Generale ad operare gagliardamente in pro della Patria,
e in benefizio di cotesti paesi. Quanto fosse in noi l'obbligo e lo
interesse di difenderli, ho esposto altrove; se fosse necessario confermare
in qual conto da noi Toscani meritamente si tenessero,
io non avrei a fare altro che allegare le istruzioni dal Ministero
Capponi conferite nel 22 settembre 1848 al Marchese Ridolfi inviato
straordinario e ministro plenipotenziario del Granduca di
Toscana alle conferenze di Brusselle, in quella parte in cui queste
provincie gli si raccomandano:
</p>

<p>
«.... Ciò che il Governo granducale chiede, e lo chiede opinando
di avere molti titoli per ottenerlo, è la conservazione dei
suoi attuali confini, quali furono determinati dall'atto di accettazione
del 12 maggio 1848. La perdita di questi territorii nuovamente
aggregati alla Toscana sarebbe per essa cagione di vivissimo
rammarico; e ciò non tanto per la diminuzione che
essa soffrirebbe del suo territorio o per altro fine di proprio e
particolare interesse, ma perchè il Governo granducale è sinceramente
convinto che i popoli della Lunigiana e della Garfagnana,
recentemente aggregati, siano toscani e per geografica posizione
e per rapporti commerciali e per affetto, e che la prosperità,
che ai medesimi può derivare dal far parte della famiglia
<span class="pagenum" id="Page_466">[466]</span>
toscana, non sia per essi possibile di trovare nella unione con
qualsivoglia altro Stato. I voti e l'affetto di queste popolazioni,
la lealtà costantemente dimostrata dal Governo di S. A. R. nella
questione italiana, i sacrifizii da esso fatti per la causa nazionale
costituiscono altrettanti titoli degnissimi di considerazione,
per i quali questo desiderio della Toscana non potrebbe senza
ingiustizia non appagarsi....»<a class="tag" id="tag469" href="#note469">[469]</a>
</p>

<p>
<span class="pagenum" id="Page_467">[467]</span>
Certo le parole contenute nella estrema parte di cotesto mio
appunto, dimostrerebbero animo mal disposto pel Principe là dove
spontanee mi fossero uscite dalla penna. Ma quando furono esse
vergate? Vogliasi rammentare: nel giorno 14 febbraio 1849, in quel
giorno stesso nel quale, come confido avere dimostrato nelle pagine
precedenti, la prepotenza della Fazione mi costringeva a spedire al
Governatore di Livorno l'ordine di apparecchiare gente onde essere
poi inviata per la Maremma. Agl'Inquisitori e' fu mestieri fare copia
della lettera del Regio Delegato; accesi quindi gli avvisi e i comandi;
coteste espressioni contengono l'eco di quanto stampavasi
pubblicamente, e predicavasi; ed io scrissi lo appunto in discorso
per acquietare cotesti arrabbiati; ma la ricerca, che doveva proporsi
l'Accusa, e sopra la quale avrebbe potuto fondarsi, allorchè
fosse stata quella scrittura spontanea, consisteva nel conoscere se
il foglio fu spedito, se ricevuto dal Conte; se, adoperando gli argomenti
<span class="pagenum" id="Page_468">[468]</span>
indicati, ei si era fatto a scrollare la fede del generale
Laugier.
</p>

<p>
Ora tutto questo non prova l'Accusa, e non fu. Perchè non
interrogò ella i miei Segretarii, tanto gli <i>eletti</i> quanto i <i>reprobi</i>, voglio
dire tanto i mantenuti in carica, quanto i congedati, se compilarono
Dispaccio alcuno sopra le traccie di cotesto appunto? Perchè
non ne ricercarono lo egregio conte Del Medico? Veramente, a
cagione del suo amore per la Toscana, male gl'incolse, e forse,
mentre io tribolava in carcere sotto le torture degl'interrogatorii,
questo illustre amico mutava in terra non sua gli amari passi dello
esilio; ma nel modo (ed è questo uno dei singolari trovati della
presente Procedura) che i dimoranti in Firenze, per lettere s'interpellavano;
anzi un po' a voce, e con giuramento, e un po' per via
di epistole s'invitavano a raccontare il fatto loro; potevasi col medesimo
mezzo richiamare anche il Conte, a somministrare schiarimenti
in proposito.
</p>

<p>
Veramente l'Accusa, sommando i suoi addebiti, di cotesta
lettera non fa capo d'incolpazione, ma intanto ella la cita, ella la
converte in risposta, la suppone spedita, e ricevuta; le giova nella
composizione non giusta nè leale dell'atmosfera criminosa, nella
quale si studiò sempre e si studia immergermi dentro.
</p>

<p>
Io penso avere provato quanto la pressione da me patita
fosse materiale e continua, tale da soddisfare la Legge anche nei
casi ordinarii; ma per chiarire come altre forze e di altra maniera
necessità valgano a costringere gli uomini politici, mi giovi riportare
certa sentenza profferita da Odilon Barrot nella Seduta dell'Assemblea
di Francia del 19 luglio 1851 che mi cade adesso sott'occhio:
«Bisogna confessare, che occorrevano allora una certa
corrente d'idee, tali e siffatte preoccupazioni degli spiriti, certe
morali necessità, le quali fanno sempre sentire la loro pressione
sopra gli uomini politici. Quante volte nelle nostre secrete discussioni
intorno ai punti che adesso si affacciano, circa i pericoli
che avevamo preveduto, e la esperienza confermò, quante
volte non intesi io rispondermi: — Certo voi avete ragione, non
oggi però; più tardi: adesso lo stato degli umori, la corrente,
le preoccupazioni impediscono ad accettare le vostre idee!»
</p>

<p>
<span class="pagenum" id="Page_469">[469]</span>
</p>

<h3>
§ 8. <i>Minaccie d'incendii e di saccheggi.</i>
</h3>

<p>
E poichè sento in cuore carità di patria, andando, confidai
prevenire i casi pei quali tutta guerra civile viene esecrata meritamente.
La fortuna (ed io perciò le perdono ben molte offese) di
tanto mi era in questa parte benigna, che lo esito rispose alla speranza.
Onde io rimasi sbigottito davvero, quando mi conobbi accusato
di avere incusso timore di saccheggio e d'incendii. Questa
turpe accusa è scomparsa, come piace a Dio, nel Decreto del 7
gennaio 1851 e nell'Atto di Accusa; ma fu scritta nel Decreto
del 10 giugno 1850: onde riesce pieno di sconforto pensare come
uomini cristiani possano con tanta leggerezza aggravare di scellerate
accuse il capo di un uomo cristiano.
</p>

<p>
Di me troppo era consapevole, avvegnadio quasi per iniziare
il carattere di cotesta Spedizione, appena giunto in Empoli, volli
ogni trascorso rimesso agli Empolesi, e riceverli in grazia come
buoni fratelli: e già mostrai in che guisa premurosamente ammonissi
i Livornesi, passando per Empoli, ad osservare <i>buona condotta,
e a rammentarsi che cotesti popoli, comecchè momentaneamente traviati,
ci erano pur sempre fratelli</i>. Tanto riposi solertissima cura a inspirare
sensi di umanità in tali fortunose vicende, dove la voce di lei
per ordinario si fa meno ascoltare! Nonostante rilessi affannoso se
per avventura taluno vi avesse aggiunto qualche espressione maligna,
e la Dio mercè di simile minaccia io non trovai vestigio.
Questa sarebbe stata contradizione al mio scopo, il quale fu implorare
pace, e portarla; impedire effusione di sangue; appena nata,
sopprimere la guerra civile. Di ciò dia prova, che informato come
la colonna condotta dal Petracchi si avanzasse sopra Pietrasanta
precorrendo la colonna D'Apice, nello intento di ovviare ogni probabile
conflitto, anzi ogni ingiuria, e anche semplice iattanza, non
meno che per istudio della militare disciplina, non esitai ad avventurarmi
solo per vie non sicure; e giunto in tempo, le ordinai
riprendesse la via di Viareggio. L'ordine venne eseguito, non
ostante la stanchezza dei soldati, e il <i>non celere</i> obbedire.<a class="tag" id="tag470" href="#note470">[470]</a> Ne
<span class="pagenum" id="Page_470">[470]</span>
sieno prova il comando ai soldati di portare fronde di olivo nella
bocca dello archibugio scarico e su i caschi, e il perdono concesso
largamente a tutti. Se questo non feci a De Laugier, ciò
avvenne, perchè prima di attendere la risposta si era fuggito; però
ai signori Compagni e Salvioni, intercedenti per lui, dissi che non
sarebbe stato senza grave pericolo rimanersi allora in Toscana,
e che lo consigliavo a ritirarsi in Piemonte, <i>dove liberissimo intendevo
lasciarlo andare</i>.
</p>

<p>
In qual parte, pertanto, incussi timore di saccheggio e d'incendii?
Forse nel Dispaccio da Pisa inviato <i>nel 21 febbraio 1849</i> al
Prefetto di Lucca? Quivi si parla del Decreto del Presidente
del Governo Provvisorio contro De Laugier; si protesta ritenere
<i>per apocrifi gli atti di lui, perchè nè il Governo nè il Municipio ha
ricevuto da Leopoldo II veruna dichiarazione autentica in proposito</i>;
avere il Governo sentito il bisogno di reprimere la guerra civile
nei suoi primordii; venire io mandato con 3,000 uomini e D'Apice
generale, a disperdere gli autori dello attentato.
</p>

<p>
Per avventura i saccheggi e gl'incendii s'incontrano nell'Ordine
del Giorno ai Soldati, in data di Lucca, del 21 febbraio?
Ma no, quivi anzi si palesa il modo col quale intendevo mandare
ad esecuzione il Decreto, che poneva il Generale De Laugier fuori
della Legge: — <i>fugga, sgombri dalla nostra terra</i>; — e quivi è l'ordine
di non combattere: «Portate un ramo di olivo sopra i vostri
caschi, perchè voi non venite a suscitare, ma a reprimere la
guerra civile.» Con quale, non dirò probità, ma fronte, avrei
potuto io nel giorno 22 febbraio volgermi ai Cittadini, ponendo la
condotta del Governo in parallelo con quella del Laugier, se avessi
minacciato gli orrori dello incendio e del saccheggio?
</p>

<p>
«Cittadini! — Un soldato ribelle ordina si straccino le Notificazioni
del Governo Provvisorio, eletto dall'Assemblea nazionale
e dal Popolo. Il Governo Provvisorio all'opposto ordina,
che le stampe di cotesto soldato vengano diffuse e affisse sopra
le cantonate. Il Governo intende che il Popolo, confrontando,
<span class="pagenum" id="Page_471">[471]</span>
giudichi e veda: come il soldato adoperi parole di menzogna,
il Governo di verità; — il soldato ecciti la maledetta guerra civile,
il Governo si affatichi richiamare i fratelli a concordia,
necessaria sempre, santissima adesso che l'Austriaco torna a
minacciare la desolazione nel nostro diletto Paese; — il soldato
tolga il presidio alle frontiere, il Governo spinga la gioventù,
atta alle armi, a difenderle; — il soldato calpesti la legge e la nazione,
il Governo legge e nazione sostenga; — il soldato tenti
spegnere la civile libertà nel sangue dei cittadini, il Governo
procuri conservarla intera; — il soldato semini l'anarchia, susciti
la Patria a sanguinose reazioni, il Governo voglia conservare
l'ordine e gridi <i>pace, pace</i>.
</p>

<p>
«Tacciano le discordi opinioni, tregua alle parti. Soldati toscani,
il vostro posto non è contro il soldato toscano, ma sì alle
frontiere contro il comune nemico. Cittadini, l'odio vostro non
contro voi, ma deve volgersi contro l'Austriaco, che vede le vostre
discordie, e ride. Il Governo co' voti più ardenti del suo
cuore supplica Dio che cessi, appena nata, l'empia guerra: richiama
i traviati ad avere pietà se non di altrui almeno di sè
stessi; spera dovergli bastare a questo fine una parola di affetto,
desidera essere risparmiato da più penoso ufficio; ma
quando accadesse diversamente, sappiano i perversi pertinaci
avere dichiarato il Governo, chiunque con parole, con scritture,
o con fatti si adoperi aizzare la guerra civile, traditore della
Patria, e come tale doversi punire con tutto il rigore della
Legge. Il Governo farà in modo, che la sua dichiarazione non
rimanga parola vana, e lo abbiano per inteso.»<a class="tag" id="tag471" href="#note471">[471]</a>
</p>

<p>
Vedasi il Proclama diretto ai soldati del Generale Laugier in
data di Camaiore, del 22 febbraio (il quale non pervenne loro, e
fu inutile, perchè già eransi sbandati): in quello io dico, «che
voglio abbracciarli, dimenticare ogni trascorso, perdonare lo
involontario fallo; tornino in famiglia per combattere il solo nemico
che abbiamo, lo straniero.» Vedasi la Notificazione datata
da Camaiore nel medesimo giorno, essendomi qui pervenuta
nuova della intenzione manifestata da alcuni di arrestare la madre
del Generale Laugier;....<a class="tag" id="tag472" href="#note472">[472]</a> di qual tenore ella fosse vedete
<span class="pagenum" id="Page_472">[472]</span>
qui sotto. Mi risponderanno, preservare uno annoso ed innocente
capo dalle furie di uomini perversi, fu dovere, nè può somministrare
adesso argomento d'ingenerosa iattanza. Ed io dico: sta
bene; dovere fu, non argomento di lode; non mi si dia, non la
cerco; ma neppure si converta il dovere in subietto di accusa. Ed
io mi difendo da accuse. Se poi taluno volesse appuntarmi per
l'espressioni che adoperai in cotesto Proclama, lo pregherei a tenere
sempre fisso nella mente lo esempio del Lafayette e del
Fauchet, che non dubitarono valersi di parole bene altramente
gravi, per salvare Foulon, o Luigi XVI; e la Storia, invece di
biasimarli, gli loda per l'arguta loro pietà.<a class="tag" id="tag473" href="#note473">[473]</a>
</p>

<p>
Nelle tempeste rivoluzionarie se si avesse a guardare le parole,
che la necessità pone su le labbra, o su la penna, guai a
tutti quelli, che sederono, sedono, e sederanno Ministri! Sarebbe
più agevole far passare un cammello traverso la cruna dell'ago,
che assolvere un Ministro da queste stolide imputazioni; gli uomini
di Stato e i Politici opinano così: è opera di Accusa, quando
<i>speculando il suo calendario crede il sole entrato nel segno del mastino</i>,
andare a cercare il nodo nel giunco, e dai detti e dai gesti ricavare
materia di perduellione. Non senza raccapriccio, io credo,
gli Storici prudenti noteranno, e già hanno notato, come la Riforma
Leopoldina del 1789 di cosiffatte esorbitanze purgava la Toscana.
Del progresso abbiamo avuto assai: oh! chi ci fa stornare, di
grazia, sessantadue anni!......
</p>

<p>
Nulla d'incendio e di saccheggio nel Dispaccio spedito al Presidente
del Governo Provvisorio datato parimente da Camaiore
<span class="pagenum" id="Page_473">[473]</span>
il 22 febbraio; il quale mi giova riferire non solo per mostrare
che non fu mai proposito ricorrere a questo mezzo ch'è infamia
dei popoli civili, ma eziandio che non ve ne fosse bisogno, atteso
l'arrendevolezza per tutto incontrata.
</p>

<p class="indl">
«Al Presidente del Governo Provvisorio.
</p>

<p>
«Al mio giungere in Lucca, senza perdere tempo, deliberai
correre <i>contro</i> Laugier e <i>verso</i> i nostri fratelli in tre punti. Uno
per la strada littorale di Viareggio, dove mandammo i Livornesi
con ordine che fossero sostenuti per mare dal Vapore il <i>Giglio</i>.
In Val di Serchio furono lasciati in riserva i Civici Pisani. Il
secondo verso il Monte-Chiesa, dove il Maggior Petracchi si era
spinto col solito generoso ardore, distendendosi fino a Macellarino.
Il terzo per la via di San Quirico verso Camaiore, dove
Laugier aveva raccolto maggior copia di gente e posto tre pezzi
di artiglieria.
</p>

<p>
«Era ordine <i>a tutti di procedere a schioppo scarico con ramoscelli
di olivo nella bocca del medesimo e sui caschi; dove avessero
incontrato resistenza fossero andati innanzi, domandando se per la
empietà di un uomo i fratelli dovessero trucidare i fratelli</i>. L'anima
mi esulta nel poterle dire che i Toscani ingannati da Laugier,
appena seppero che per la parte di San Quirico mi avvicinava
col General D'Apice, protestarono che non intendevano combattere
contro i loro concittadini, onde da Montemagno, ove
Laugier aveva posto un pezzo d'artiglieria e diverse compagnie,
si ripiegarono sopra Camaiore, e quinci, per quanto ci viene riferito,
sopra Pietrasanta. <i>Entriamo adesso a Camaiore, alle 5 e
mezza pomeridiane, fra il suono delle campane e gli applausi di tutte
le popolazioni accorse dalle campagne circostanti, che acclamavano al
Governo Provvisorio, alla Italia, alla Libertà. Il Municipio indirizza
la protesta che si compiega qui dentro</i>.
</p>

<p>
«Appena riposati qualche ora, è proponimento nostro passare
oltre. Qui mi giunge la consolante notizia che il Petracchi
con la sua colonna è entrato in Viareggio <i>in virtù delle medesime
disposizioni dei nostri fratelli Toscani</i>.
</p>

<p>
«Nessuna nuova di perviene di mosse piemontesi, anzi
avendo mandato un amico mio<a class="tag" id="tag474" href="#note474">[474]</a> e del Gioberti a Sarzana per
sapere un po' se, egli Ministro, i Piemontesi avessero a comprimere
<span class="pagenum" id="Page_474">[474]</span>
la Libertà in Toscana, con promessa che, ove trovasse
dato simile ordine al Generale Piemontese colà stanziato, sarebbe
tornato ad avvisarmi, od altrimenti avrebbe proseguito
per Torino, non si è più visto; e tutto porta a credere che la
invasione Piemontese <i>fosse una brutta calunnia del Laugier</i>. Dove,
contro il diritto delle genti e lo interesse medesimo dei Piemontesi,
questi passassero la frontiera, noi anderemo loro incontro
collo stesso ulivo in cima alle armi, e gl'interrogheremo se i
nemici dei Piemontesi sono i Toscani o se gli Stranieri, e gli
costringeremo a nome della Patria e della Libertà a procedere
uniti con noi alla difesa della Patria. Credo debbano esser queste
per tutti i cuori generosi liete novelle. Nella fiducia di potergliene
partecipare ben presto anche migliori, mi dichiaro
di Lei ec.
</p>

<p class="indl">
«Camaiore, 22 febbraio 1849.»
</p>

<p>
Perchè incutere timore di saccheggio e d'incendio, se le popolazioni
mostravansi lietissime di accoglierci, e noi invitavano a
liberarle con incessanti messaggi? Dove dalle mie labbra fosse
uscita la immanissima minaccia, come avrei avuto abilità di lasciare
ai Lucchesi il seguente Manifesto? Io vado lieto per averlo
dettato, perchè spira intero l'anima mia. Del mio intelletto ho,
com'è debito, opinione rimessa; ma non così leggermente concedo
che altri possa vincermi per altezza di cuore.
</p>

<p class="indl">
«Lucchesi!
</p>

<p>
«I deboli nella inaspettata vittoria <i>si mostrano crudeli</i>. Il
Popolo nel trionfo dei suoi diritti, come colui che si sente fortissimo,
è <i>sempre generoso</i>. Il Governo, nelle cui mani fu confidata
la rappresentanza del Popolo, sa mantenersi all'altezza
del suo mandato: <i>egli non ricorda le ingiurie disoneste ed ingiuste
di cui era posto segno ne' tempi passati; e se le ricorda, le perdona.
Come vinse i suoi nemici armati con fronde d'ulivo, così egli intende
vincere i suoi detrattori colla persuasione e con la magnanimità.
Si assicurino pertanto tutti i suoi avversarii, perchè la passata
malevoglienza, invece di somministrare al Governo argomento
di persecuzione, dà titolo loro di amplissima tutela</i>. Quelli soltanto
che le procedure iniziate paleseranno cospiratori contro la Patria
saranno <i>giudicati a norma delle leggi veglianti</i>; depongano il pensiero
che il Governo intenda procedere <i>a modo di Dittatore e rinnovare
le proscrizioni sillane. Egli assunse il carico di mantenere
<span class="pagenum" id="Page_475">[475]</span>
tranquillo il Paese, finchè l'Assemblea nazionale non decida delle sue
sorti: questo intende fare, e questo con ogni supremo sforzo farà</i>. Il
Governo darà opera infaticabile a stringersi con gli altri Stati
Italiani per combattere la sacra guerra della Indipendenza. Tutti
quelli che sentono carità di Patria devono cospirare a questo
scopo. Il Governo indirizza le sue preghiere ad ogni classe di
cittadini, e segnatamente poi <i>ai Sacerdoti, onde essere sostenuto
nell'arduo assunto</i>. I copiosi di beni terreni ricordino che con
poco danaro dato alla Patria acquisteranno onore grande e sicurezza
di non rimanere disfatti dai rapaci stranieri. I Sacerdoti
tengano in mente che l'albero della Libertà deve crescere fortunato
accanto alla Croce. Una volta la Libertà fu bandita coll'abolizione
di ogni culto divino; adesso si predica Cristo
iniziatore di Libertà. <i>Noi abbiamo fatto molti passi verso i Ministri
dell'Altare; deh! ne muovano essi uno solo verso di noi</i>. Anche la
Libertà è una Religione nutrita di lacrime di popoli desolati,
santificata col sangue dei Martiri, ed essa pure merita la benedizione
del Cielo. Non sieno i Sacerdoti ribelli ai voleri di Dio,
perocchè Dio con segni manifesti protegga visibilmente la Causa
Santa della Libertà e della Indipendenza Italiana.<a class="tag" id="tag475" href="#note475">[475]</a> Possano queste
parole, che ci partono dal cuore, avere virtù di vincere gli
animi più renitenti, <i>indurli a deporre gli odii e gli sdegni, e ad
unirsi una volta nel concorde volere di dare salute alla povera Patria,
che a mani giunte a tutti i suoi figliuoli supplica</i> PACE.
</p>

<p class="indl">
«Lucca, 26 febbraio 1849.»
</p>

<p>
Se io con gli atti smentii le mie parole; se la lingua dolosa
<span class="pagenum" id="Page_476">[476]</span>
pronunziava ipocriti accenti, sorga l'accusatore, e mi vituperi:
possano i miei avversarii, come me in questa parte, aspettare il
giudizio degli uomini e di Dio senza paura.
</p>

<p>
A completare i Documenti che furono mia fattura, mi giova citare
una frase del Dispaccio telegrafico del 21 febbraio 1849 riportato
a pagine 487 del Volume dell'Accusa: «Le cose andranno
bene. Penso al Piemonte;» e l'altra contenuta nella lettera
del 22 febbraio riportata poc'anzi: «ho mandato a Sarzana uno
amico del Gioberti, e mio.» Come pensavo io al Piemonte? In
che guisa? Con quali termini? Certo gl'Inquisitori dei Circoli non
mi si staccavano dai fianchi, ma adesso, in Lucca, era più libero;
mi confidava con persona amica in procinto di partire. A Pasquale
Berghini io consegnava questo scritto pel Ministero Piemontese:
</p>

<p class="indl">
«Berghini,
</p>

<p>
«Siete amico mio, e più della Patria; quindi vi dichiaro essere
la verità:
</p>

<p>
«Che la Costituente Italiana fu liberamente accettata dal
Principe col consiglio del Ministro d'Inghilterra.
</p>

<p>
«Che partì da Firenze sempre promettendo sollecito il ritorno.
</p>

<p>
«Che tardando a tornare, e mandandogli noi la nostra dimissione,
rispose, stessimo al nostro posto, sarebbe quanto
prima tornato.
</p>

<p>
«Che dopo simulata infermità andava via senza indicare il
luogo ove intendeva celarsi.
</p>

<p>
«Che il Ministero, considerando da una parte offeso il patto
costituzionale, dall'altra la impossibilità di governare, depose,
come doveva, i suoi poteri nel seno dell'Assemblea.
</p>

<p>
«Che l'Assemblea e il Popolo elessero il Governo Provvisorio
per provvedere alla quiete e all'ordine del Paese. Sostenere
adesso da taluno dei Deputati che non votarono con libertà, è
menzogna:
</p>

<p>
«1º Perchè la necessità li costringeva ad eleggere un Governo
Provvisorio;
</p>

<p>
«2º Perchè nella Sala delle Conferenze anche prima di entrare
in Seduta pubblica, e prima che il Popolo invadesse l'emiciclo
della sala, avevano determinato l'elezione del Governo
Provvisorio;
</p>

<p>
«3º Perchè i Deputati in parte uscirono, ma per le mie veementi
<span class="pagenum" id="Page_477">[477]</span>
rimostranze, cacciato via il Popolo, i Deputati tornarono,
mentre nessuno li costringeva, unitamente al Presidente, e votarono,
dopo discussione, all'unanimità.
</p>

<p>
«Il Governo non poteva governare con Camere nate da legge
elettorale conosciuta difettosa, e perciò le ha convocate di nuovo
sulla base del voto universale. Queste Camere sono convocate
pel 15 marzo: più presto non si poteva. <i>Il Popolo irrompe e
vuole Repubblica</i>. Il Governo con tutte le forze ricusa prendere
la iniziativa per dichiarare la Repubblica, e la fusione con Roma.
Intende che tutta la Nazione rappresentata legittimamente,
e con maturità di consiglio, decida delle sue sorti. Ma sforzato
da questa posizione, che gli sembra ed è legalissima, in primo
luogo si difenderà dalle ingiuste aggressioni, ed in secondo
luogo, <i>ritirandosi</i>, lascierà a cui spetta, tutta la odiosità d'avere
protetto, mentre invadeva il comune nemico tedesco, la guerra
civile in Italia.
</p>

<p>
«Lucca, 21 febbraio 1849.
</p>

<p class="indr">
«<span class="smcap">Guerrazzi.</span>»
</p>

<p>
Lo scrissi allora, nè mi sembra dovermene pentire adesso.
Se Vincenzo Gioberti, invece di essere preso da quella sua caldezza
che parve soverchia, e se invece di stimarmi, a torto, dei
maneggi politici di Giuseppe Mazzini svisceratissimo, avesse voluto
sperimentare da sè, io vado convinto che noi ci saremmo trovati
d'accordo; però che io non mi senta presuntuoso così da ostinarmi
nel mio concetto, e quanti mi conoscono sanno che di buon
grado ascolto, e, dove trovi avere errato, di leggieri il confesso. La
mia scrittura pertanto apriva l'adito a interrogazioni e a schiarimenti,
e a senno mio le prime potevano ridursi a due: Perchè la
Convocazione dell'Assemblea col suffragio universale? Qual fine
ve ne ripromettete voi? Io gli avrei risposto, con parlare succinto,
quello che verrò diffusamente ragionando fra poco, e allora io
penso che il Ministro Gioberti avrebbe potuto, con vantaggio
grande della Patria comune, interporsi mediatore fra il Paese e il
Principe; certificarlo dello scopo mio, e confortarlo ad aspettare
lo esito del rimedio proposto, siccome quello che si addiceva meglio
ai tempi, al Paese, al decoro, e alla contentezza dell'universale.<a class="tag" id="tag476" href="#note476">[476]</a>
</p>

<p>
<span class="pagenum" id="Page_478">[478]</span>
Il signor Farini nel tomo III della Opera altrove citata a pag.
223 afferma: «Queste dichiarazioni del Guerrazzi erano consentanee
a quelle che il Governo Provvisorio aveva già pubblicate,
nè a mutare le risoluzioni del Governo Piemontese potevano essere
efficaci.» In primo luogo ha da notarsi, che lo intervento
piemontese in Toscana fu concetto particolare a Vincenzo Gioberti,
non già del Governo Piemontese, se dobbiamo ritenere per vere
le dichiarazioni parlate da Urbano Ratazzi nella Seduta del 21
febbraio 1849 della Camera dei Deputati piemontesi, e le scritte
da Domenico Buffa, che in quei giorni governava Genova. In secondo
luogo domando: e perchè le mie dichiarazioni non dovevano
avere la virtù di mutare il concetto di Vincenzo Gioberti intorno
allo intervento piemontese in Toscana? Forse la bandita Costituente
toscana chiudeva irrevocabilmente l'adito a qualsivoglia
mezzano partito? La Costituente doveva per necessità sopprimere
il Governo Costituzionale in Toscana? I rimedii vi erano,
e buoni, e lo stesso signor Farini gli ha scritti, ma non ha
<span class="pagenum" id="Page_479">[479]</span>
meditato, come agli storiografi si addice, a sufficienza su quelli;
o forse gli obliò, o forse, e questo parrebbe più grave, gli ha
voluti dimenticare. Quando Roma nel gennaio del 1849 ebbe bandita
la Costituente, Vincenzo Gioberti non reputò rotta ogni via di
accordo col Pontefice; all'opposto tenne, che per essa potesse
condursi a fine la pratica di onorevole e fortunata conciliazione.
«Illustrissimo signor Presidente. — Ricevo da Gaeta la lieta
notizia, che il conte Martini fu accolto amichevolmente dal
Santo Padre in qualità di nostro ambasciadore. Tra le molte
cose che gli disse il Santo Padre pel conto degli affari correnti,
questi mostrò di vedere di buon occhio che il Governo Piemontese
s'interponesse amichevolmente presso i rettori ed il popolo
di Roma per venire ad una conciliazione. Io mi credo in debito
di ragguagliarla di questa entratura, affinchè ella ne faccia
quell'uso che le parrà più opportuno. Se ella mi permette di
aprirle il mio pensiero in questo proposito, crederei che il Governo
romano dovesse prima di tutto usare influenza, acciocchè
la Costituente che sta per aprirsi riconosca per primo suo atto
i diritti costituzionali del Santo Padre. Fatto questo preambolo,
la Costituente dovrebbe dichiarare che per determinare i diritti
costituzionali del pontefice uopo è che questi abbia i suoi
delegati e rappresentanti nell'assemblea medesima, ovvero in
una commissione nominata e autorizzata da essa Costituente.
Senza questa condizione il papa non accetterà mai le conclusioni
della Costituente, ancorchè fossero moderatissime, non
potendo ricevere la legge dai proprii sudditi senza lesione manifesta
non solo dei diritti antichi, ma della medesima costituzione.
Se si ottengono questi due punti, l'accordo non sarà
impossibile. Il nostro Governo farà ogni suo potere presso il
pontefice affinchè egli accetti di farsi rappresentare, come
principe costituzionale, dinnanzi alla commissione o per via
diretta, od almeno indirettamente: ed io adoprerò al medesimo
effetto eziandio la diplomazia estera, per quanto posso disporne.
Questo spediente sarà ben veduto dalla Francia e dall'Inghilterra,
perchè conciliativo, perchè necessario ad evitare il pericolo
d'una guerra generale.»<a class="tag" id="tag477" href="#note477">[477]</a>
</p>

<p>
Perchè Vincenzo Gioberti, che sì manieroso mostravasi a
<span class="pagenum" id="Page_480">[480]</span>
Roma, voleva dare alla Toscana il pane con la balestra? Hassi
a ritenere pertanto, che Gioberti un po' per isdegno concepito per
mendaci rapporti, un po' cedendo alle insistenti suggestioni di
cui non importa dire, deviasse in questa faccenda dalla prudente
gravità dell'uomo di Stato.
</p>

<p>
Questi Documenti, la difesa del mio onore mi ha persuaso allegare;
e non tanto per respingere da me la temeraria imputazione
appostami dal Decreto del 10 giugno 1850, ma molto più
ancora, perchè porgono manifesta testimonianza di tre cose a ritenersi
notabili:
</p>

<p>
<i>Prima</i>, come io reputassi e dovessi reputare la mossa del
Generale Laugier operata senza il consenso della Corona, e contraria
agl'interessi della Patria, a parte qualunque quistione intorno
alla forma di reggimento.
</p>

<p>
<i>Seconda</i>, come in tutti questi atti emanati da me, sempre
circuito dallo inquieto sospetto degli Inquisitori rivoluzionarii,
pure lontano alquanto dalla violenza immediata io non adoperassi
verbo nè facessi allusione alcuna relativa alla Repubblica:
riscontro sicurissimo dell'animo mio intorno a questo particolare.
</p>

<p>
<i>Terza</i>, come per me non fossero incarcerati, nè si ordinasse
incarcerarsi Sacerdoti; i quali no, mai, se Sacerdoti davvero, io
mi condurrò a credere nemici della Patria nostra, a noi tutti, quanti
sortimmo nel suo grembo la vita, per tanta bellezza, e più per
tanta sventura sommamente diletta.
</p>

<h3>
§ 9. <i>Corruttela delle milizie laugeriane, e di tutte in generale,
e accusa del giuramento.</i>
</h3>

<p>
A materia ingrata subentra altra ingratissima. Nel modo di
concepire dell'Accusa, so bene io che cosa ella intenda per corruttela,
e come non le piaccia nè le giovi distinguere; a me all'opposto
talenta analizzare ed esporre dirittamente la materia al
giudizio altrui. Ora, se per corruttela si voglia indicare la indisciplina
delle milizie, apparirà strano davvero che a me si attribuisca; se
invece per corruttela s'intende la parzialità dimostrata a difendere
la Patria, la repugnanza a seguire, e la prontezza ad abbandonare
il Laugier, si vedrà del pari come male possa essermi attribuita.
E innanzi tratto, favelliamo del Decreto che scioglie le milizie
dal giuramento. Questo Decreto fu apparecchiato per ordine di
<span class="pagenum" id="Page_481">[481]</span>
non so cui, e presentato alla firma; io ricusai firmarlo, sì perchè
i nostri sindacatori non lo esigevano, sì perchè ho piccola opinione
dei giuramenti, i quali dovrebbero legare moltissimo,
ma alla prova vediamo che stringono pochissimo: ne abbiamo
uditi tanti di questi benedetti giuramenti! — Breve; di giuramenti
non sono partigiano gran fatto, perchè l'uomo probo, e che
teme Dio, non ha mestiero di altro ritegno, che il timore di offenderlo;
e per lo improbo, i giuramenti sono come funi a Sansone
quando aveva i capelli cresciuti.... E Cristo maestro lasciò
scritto: «sia il tuo parlare: <i>sì, sì; no, no</i>; il soverchio a queste
parole viene dal maligno.» Ho letto ancora, che Ugo Foscolo, il
quale per fede intemerata fu, piuttosto che raro, unico al mondo,
soleva portare uno anello dove erano incise le parole: <i>est, est; non,
non</i>; nobilissima impresa, che ognuno che voglia può meritare.
Nonostante la mia opposizione e la mancanza della mia firma, il Decreto
venne stampato, e col mio nome. La sera il Generale D'Apice
accorse ad osservarmi come gli paresse cotesta provvidenza inopportuna,
ed io gli rispondeva approvando il suo concetto; solo non
comprendere il motivo delle sue riflessioni, però che io mi fossi
astenuto da firmare il Decreto, e non avere voluto che si stampasse.
Egli replicava averlo letto: io soggiungeva essere impossibile;
finalmente chiesto il <i>Monitore</i>, esaminando, trovo il Decreto
stampato. Procedei alle debite indagini, interrogai ufficiali
e stampatori, e chiarii come lo sconcerto nascesse dal costume,
che mi assicurarono antico, di raccogliere i Decreti dalla tavola
dei Ministri, e farli firmare dopo stampati. Più del costume pessimo
ed antico, scusava poi la nuova pressura, imperciocchè ai
Decreti nostri sovente accadde quello ch'ebbe a sperimentare il
Governo Provvisorio di Francia nei suoi, «i quali, pretesi con gridi
impazienti da quelli che accorrevano a dimostrarne la urgenza,
erano portati via e stampati, prima che fossero sottoscritti dai
Componenti il Governo Provvisorio.»<a class="tag" id="tag478" href="#note478">[478]</a>
</p>

<p>
Questo fatto molto di leggieri poteva chiarire l'Accusa interrogando
gli ufficiali del Ministero dello Interno, tanto gli <i>eletti</i>
<span class="pagenum" id="Page_482">[482]</span>
quanto i <i>reprobi</i>, e qualcheduno degl'impiegati alla compilazione
del <i>Monitore</i>; potevasi eziandio ricercare il Generale De Laugier,
che presentasse la mia lettera, dove di questo fatto gli si ragiona;
e al D'Apice era dato somministrare in proposito testimonianza
pienissima; ma tanto è pervertito il fine dell'Accusa, così,
falsato il suo instituto, ella dimentica lo ufficio che le commise la
Società, che il vero teme, e fugge, se nuoccia al fine della condanna.
</p>

<p>
Nè qui, nè a questo soltanto si limitò l'Accusa; e quante volte
i testimoni vollero deporre quello che venne loro dettando la coscienza,
udironsi dire da taluno degli Esaminatori: «<i>basta.... non
importa altro</i>!»
</p>

<p>
Questo nasce dal pervertimento delle nozioni più ovvie intorno
allo ufficio del Ministero Pubblico, che fino dal principio di
questo lavoro noi con l'autorità del Guizot deplorammo. Non è
duello, no, lo incontro del Ministero Pubblico col prevenuto; questo
sarebbe scelleratissimo, imperciocchè rinnuoverebbe lo spettacolo
dell'uomo inerme gittato alle bestie feroci; — sarebbe pagano. Un
credente di Cristo, Santo Telemaco, incontrò il martirio perchè
questa infamia presso gli antichi Gentili cessasse nei circhi;
ora potremmo noi moderni cristiani patirla rinnuovata nei fôri?
No; — la Legge e la Società non hanno istituito il Ministero Pubblico
avvocato, furiere e provveditore del patibolo; egli non deve fare
dell'accusa un patrimonio suo proprio: non deve mettervi gara,
come se si trattasse vincere un palio. Se, non vincendo l'Accusa,
il Ministero Pubblico corresse pericolo dell'azione della calunnia,
comprenderei, se non la fede, almeno il bisogno del sostenerla
tenacemente. La Società e la Legge chiudendo il prevenuto,
e sequestrandolo da ogni relazione, circondandolo di terrori,
saziandolo con pane d'angoscia.... hanno confidato alla religione
di chi presiede al Ministero Pubblico d'indagare sottilissimo le
ipotesi della innocenza e della colpa; altrimenti il giudizio diventa
assassinio giuridico. La Società e la Legge non sentono
bisogno, molto meno vantaggio, a punire: in ciò non guadagnano
la prosperità, nè la morale, nè la economia pubblica, nè nulla.
Se alla religione del Ministero Pubblico la Società non confidasse
altro che la <i>vittoria della pena</i>, come potrebbe resistergli
il prevenuto? Chi cercherà le difese per lui? Chi lo assisterà?
Chi supplirà con lo ingegno e la pacatezza a quanto
<span class="pagenum" id="Page_483">[483]</span>
gli rapiscono il tedio del carcere, e le ansietà della procedura?
Come mai il prevenuto, sbigottito e solo, durerà davanti
l'Accusa fredda, acuta, esercitata da lunghissima scherma, sovvenuta
da cento braccia e da cento occhi, terribile Briareo? No; — l'Accusa
è tutela di verità: se dimentica il suo instituto, o lo
calpesta; se le prove della innocenza sopprime; se i testimoni favorevoli
esclude, o non ascolta, o non provoca a dire quello che
sanno; se i mezzi per chiarire la verità rigetta, — paga solo di quanto
ella pensa capace per la condanna.... allora, perchè si raddoppiano
impieghi? Perchè si commettono inutili spese? Il carnefice può
fare tutto da sè.
</p>

<p>
Continuando adesso io dico, che se l'Accusa con le sue imputazioni
vuolsi referire alla mia visita nel Castello di San Giovanni
Battista, io colà mi recai in compagnia del signor Montanelli con la
semplice intenzione di esaminare la indisciplina della milizia, che
da ogni parte mi affermavano vergognosa. Trovai la Fortezza chiusa,
remosse le sentinelle, Popolo stipato sotto le mura, parte dei
soldati alle trincere, parte vaganti, e le milizie e il Popolo avvicendarsi
ingiurie e sassate. Fatto aprire le porte, il Popolo vi
sì precipitò, ma venne, con molta difficoltà, respinto, adoperandomivi
io stesso. Dentro, tumulto infernale. Anche cotesta fu trista
giornata. Le milizie schieraronsi in tre file, due laterali, una di
faccia; da sinistra i Volontarii gridavano: Viva la Libertà! Viva il
Governo Provvisorio! — Verso questi si avviò il signor Montanelli.
Io, accompagnato dal Colonnello Baldini, m'incamminai al
centro. Qui sorgevano diverse le grida; alcuni urlavano: Viva
Leopoldo! — Altri: vogliamo andarcene! — Altri finalmente, e
questi erano i troppo più: vogliamo la <i>massa</i>! Alcuni artiglieri,
ma rari, minacciavano volerci puntare contro i cannoni. Passando
davanti alla Linea, non una, nè dieci, ma cento volte dissi: che il
Governo non costringeva nessuno; e chiunque volesse ritirarsi, lo
facesse liberamente; noi poi non essere nè padroni, nè signori, nè
nulla; soltanto preposti a mantenere illeso lo Stato a benefizio
dello Stato medesimo, e di quello a favore di cui si sarebbe dichiarato
il voto universale; ognuno di loro avrebbe potuto votare
come meglio credeva.
</p>

<p>
E queste cose diceva in parte suggeritemi dagli stessi Ufficiali,
che mi assicuravano come i soldati ritenuti a forza avrebbero
voluto partire; e lasciati partire, avrebbono voluto rimanere.
<span class="pagenum" id="Page_484">[484]</span>
Così invece di esortare i soldati al giuramento, e incutere timore
ai repugnanti, la verità è, che per me concedevasi a tutti facoltà
amplissima di restare o di andare. Le mie proposizioni compariscono
vere dalle cose che seguono:
</p>

<p>
Nel giorno stesso ci pervenne la seguente Protesta:
</p>

<p>
«Ai Signori Membri del Governo Provvisorio.
</p>

<p>
«L'ordine, la Patria e la Guerra della Indipendenza, essendo
la divisa di tutti gli Uffiziali toscani, quelli della milizia
stanziale di Firenze protestano altamente pel loro onore in faccia
alla Toscana e alla Italia tutta, che i loro sentimenti non
concordano con quelli espressi questa mattina da una parte dei
loro sottoposti ai signori Membri del Governo Provvisorio, e
pregano il Governo suddetto a rendere di pubblica ragione la
presente dichiarazione.
</p>

<p>
«Firenze, dalla Fortezza di S. Giovanni Battista, li 11 febbraio
1849.»
</p>

<p>
Questa Protesta presentava l'intero collegio degli Ufficiali dei
Volontarii, del Reggimento di Artiglieria e del 4º di Linea: l'originale
è negli Archivii, la copia nel <i>Monitore</i>.
</p>

<p>
Pochi soldati si prevalsero della facoltà di partire; e i partiti,
come gli Ufficiali presagivano, tornarono chiedendo essere ammessi
al giuramento, che avanti rifiutavano. — (<i>Monitore, 12 febbraio
1849</i>.)
</p>

<p>
A Pontremoli i soldati reputandosi sciolti dalla milizia, disertano
con arme e bagaglio; ma breve tratto di cammino percorso,
tornano addietro, e parte spontanei, parte persuasi dagli Ufficiali,
giurano. — (<i>Monitore, 15 febbraio</i>.)
</p>

<p>
A Portoferraio varii soldati tumultuano; vengono repressi dai
Sedentarii, timorosi che non si vogliano unire ai galeotti per mandare
in subbisso la città. — (Monitore, 15 febbraio.)
</p>

<p>
Gli Ufficiali delle milizie stanziate all'Elba mandano al Governo
Provvisorio la seguente Protesta:
</p>

<p>
«Gli Uffiziali del 2º Battaglione del 3º Reggimento di Linea,
di guarnigione a Portoferraio, protestano, nulla avere risparmiato
per quanto loro incumbeva, onde prevenire gli eccessi commessi
nei tre precedenti giorni da molti individui del Battaglione
medesimo. Quindi solennemente dichiarano di avere disapprovato
l'accaduto, avvenuto con loro dolore per subdoli raggiri, e
di non approvare quanto fosse per seguire di consimile, giacchè
<span class="pagenum" id="Page_485">[485]</span>
i sottoscritti intendono di servire fedelmente alla Patria,
all'Onore, al Governo Provvisorio, e a tutto ciò che per le superiori
disposizioni potrà contribuire alla tanto sospirata Indipendenza
Italiana.
</p>

<p>
«Portoferraio, 13 febbraio 1849.»
</p>

<p>
A questa Protesta accenna il Dispaccio del Ministro della
Guerra, al Governatore di Portoferraio, del 16 febbraio 1849.
«Pervenuta a questo Ministero per l'organo del Maggiore Orselli
Comandante il Battaglione che trovasi ora in cotesta Città,
una Protesta di cotesti Ufficiali, che fa loro onore, il Ministero
medesimo non può che esternare su di ciò la piena sua soddisfazione,
scorgendo in essa quei sentimenti che non possono andar
disgiunti da chi apprezza la Patria, l'onore, ed i voleri di
un Governo eletto dalla pluralità dei voti di un Popolo.»<a class="tag" id="tag479" href="#note479">[479]</a>
</p>

<p>
Sessanta soldati soli partirono dalla Elba, e sessanta tumultuarono
a Livorno. Qui il Popolo gli arrestò. Lo Stato Maggiore
del presidio di questa Piazza protestò devozione al Paese rappresentato
allora dal Governo Provvisorio. Sopra gli altri il maggiore
Pescetti, che non rifiniva di persuadere i soldati, com'essi non
avessero a badare tanto in là, e dovessero difendere con tutta
l'anima da qualunque invasione straniera la Patria, che gli nudrisce
e paga durante la vita intera, perchè col braccio la proteggano
un giorno. — (<i>Monitore, 15 febbraio 1849</i>.)
</p>

<p>
A Lucca, tranne pochissimi, soldati e Ufficiali si mostrarono
pronti di obbedire al concetto di mantenere il Paese quieto dentro,
difeso fuori, fino al resultato del voto universale; e invece di
aspettare insinuazioni o abbisognarne, mandavano agli altri proclami
per trasfondere in essi lo ardore dal quale, a sentirli, si dicevano
animati.
</p>

<p>
La Linea senza riguardi voleva la <i>Repubblica</i>:
</p>

<p class="indl">
«Fratelli d'Italia!
</p>

<p>
«Non seconda è la Linea a quei sentimenti che <i>Veliti e Granatieri</i>
hanno mostrato alla Nazione; essa pure sente nel cuore
l'alto disimpegno che l'è affidato, sente gli affetti di Patria,
l'idea sacra della Libertà. Il traviamento di pochi, che ogni
sforzo all'opera non omesso a ricondurli al giusto e perfetto
sentiero (<i>sic</i>), non sia per dare idea di corruzione nel totale.
</p>

<p>
<span class="pagenum" id="Page_486">[486]</span>
«Pronta ed avida di far mostra di sè al mantenimento dei
diritti sociali, alla difesa della Libertà e della Indipendenza
d'Italia, anela quel momento di stringere la mano d'unione
al Popolo, per nuovamente combattere il comune nemico, quando
chiami la tromba all'onorato appello.
</p>

<p>
«Sì, Fratelli! giura altamente esser con voi e con le altre
milizie, nella brama che la Patria risorga, e vendicare quei valorosi
che un dì pugnando morivano sui campi lombardi.
</p>

<p>
«Viva il Governo Provvisorio toscano! Viva la Repubblica
Romana ec. ec. ec.
</p>

<p>
«Livorno, 15 febbraio 1849.
</p>

<p class="indr">
«<span class="smcap">La Linea.</span>»
</p>

<p>
Più rimessi i Granatieri, pubblicavano parole portentose a dimostrare
la gran voglia che provavano di farsi fare a pezzi, pei fini
di che avverte lo stupendo loro Proclama,
</p>

<p class="indl">
«Livornesi!
</p>

<p>
«Alcuni soldati, dimentichi di sè stessi, ignari del proprio
dovere, a scherno di noi tutti, tentarono la fuga, e corse voce
per ogni via di Livorno, essere dei Granatieri; <i>ma, siccome galleggiano
in seno al mare le navi, così l'innocenza più leggiera galleggia
sopra l'infamia e i delitti</i>.<a class="tag" id="tag480" href="#note480">[480]</a> Vi supplichiamo a disprezzare
e non credere i retrogradi che amano porre discordie fra
il Popolo e i Soldati.
</p>

<p>
«No, non vogliamo che rida su di noi lo straniero, non
vogliamo che le <i>Armi Fraterne</i>, intente alla difesa della Patria,
<i>brandiscano contro i petti nostri</i>, ma anzi l'impeto del
nostro furore le faccia sfavillare nella gente nemica allorquando
pugneremo a fronte i diritti della bella Penisola, e la tanto
sospirata Libertà. (<i>sic</i>.)
</p>

<p>
«Livornesi! ogni cittadino è soldato; <i>or dunque facciamo di
noi salda catena, la quale sarà di cilicio al barbaro Croato che tenterà
spezzarla</i>.
</p>

<p>
«Sì, giuriamo tutti sul <i>tricolore Vessillo</i>, di farci fare in
brani pria che vederlo sventolare in mani tedesche. Fratelli!
scordate quei detti pestiferi vomitati da <i>Vipere velenose</i>, amanti
di discordia fra noi, la rovina di tutta l'Italia; <i>è loro che fuggitivi</i>
<span class="pagenum" id="Page_487">[487]</span>
(<i>sic</i>) vogliamo che sentano il peso di quella pena quale si
deve ai <i>Traditori di Patria</i>. Uniamoci, e la vittoria è certa.
</p>

<p>
«Viva il Governo Provvisorio! Viva l'Italiana Indipendenza!
Viva l'Unione.
</p>

<p>
«S. B. — <span class="smcap">I Granatieri</span>.»
</p>

<p>
Le Guardie di Finanza (e fecero bene, e le lodai allora di Palazzo,
e torno a lodarle adesso di prigione) accorsero spontanee
a tenere in rispetto Empoli che sembrava volere rinnuovare il
guasto della odiata strada a vapore.<a class="tag" id="tag481" href="#note481">[481]</a> Nè mancarono i Veliti,
chè anzi primi fino dal 12 febbraio, non contentandosi di favellare
ai soldati Toscani, si rivolsero a tutti quelli d'Italia, e loro dicevano....
Ma sarà meglio ch'eglino stessi i proprii concetti manifestino:
</p>

<p class="indl">
«A tutti i Soldati Italiani di Toscana!
</p>

<p>
«Fratelli! Camerati! L'affetto e la riconoscenza ad un uomo
è un lodevole sentimento; ma il sentimento più puro e più nobile
è quello del Cittadino verso la sua Patria. Prima di rivestire
una uniforme di soldato noi eravamo Cittadini, e tuttora siamo
Cittadini a buon titolo, poichè vestiamo le insegne e portiamo le
armi dei difensori della Patria. Rispettiamo noi stessi nei Governanti
eletti dal voto del Popolo, di quel Popolo di cui noi pure facciamo
parte. Riserbiamo le ire contro il nemico comune, contro lo straniero
oppressore dell'Italia, e giuriamo di volere essere soldati e difensori
di questa Italia, madre comune di tutti noi, di questa
<span class="pagenum" id="Page_488">[488]</span>
Italia che fino a quest'oggi fu debole perchè divisa in brani,
ed ora comincia ad esser forte perchè si unisce al cenno di
Roma, della città che Dio ha posto a capo e centro della forza
e della gloria italiana. Fino a quest'oggi il superbo straniero
rideva dei soldati toscani del Papa, e gl'insultava chiamandoli
guardie del Santo Sepolcro. Ma lo straniero non riderà e
non insulterà ai guerrieri della grande Nazione Italiana. Uniamoci
dunque in un amplesso fraterno ai nostri concittadini,
e gridiamo con loro:
</p>

<p>
«Viva il Popolo Italiano! Viva Roma eterna! Viva l'Italia!
</p>

<p>
«Firenze, 12 febbraio 1849.»
</p>

<p>
(Seguono le firme dei componenti il Reggimento Veliti.)
</p>

<p>
E non si voglia dimenticare, in grazia, che in quel giorno
stesso, 12 febbraio, io mi opponevo allo inalzamento dell'Albero
della Libertà in Firenze, e che nel giorno seguente, 13, soldati
toscani e Popolo empievano i cortili di Palazzo Vecchio, con tremende
grida proclamando la Repubblica; in fine, che soldati erano
quelli che, poche ore prima, avevano appeso bandiera rossa alla
magione reale.
</p>

<p>
Il giuramento non conteneva in sè espressione o concetto il
quale, in modo irrevocabile, alienasse i soldati dalla Monarchia
Costituzionale: presentava anch'esso il carattere di provvisorio;
e quando pure avesse dovuto ritenersi permanente, anche alla
restaurazione dello Statuto applicavasi: «Giuro fedeltà e obbedienza
alle Leggi e ai Poteri esecutivo e legislativo costituiti e
<i>da costituirsi dal libero assenso del Popolo</i>. Giuro difendere e sostenere
col mio sangue la <i>sacra bandiera italiana</i> sotto cui ho la
fortuna di militare, e di non mai abbandonare o vilmente cedere
il posto che mi verrà affidato. Giuro sdegnare qualunque
relazione col nemico della Patria. Giuro di non usare le armi
che contro i suoi nemici sì interni che esterni. Giuro di prestare
obbedienza a tutti i miei superiori, e rispettarli e difenderli.»<a class="tag" id="tag482" href="#note482">[482]</a>
Porge testimonianza della verità di quanto poco anzi affermai, che
nessuno soldato fosse stato violentato, anzi nemmeno blandito a
rimanersi, l'<i>Ordine del giorno</i> dell'11 febbraio 1849: «Il Capitano
interrogherà ciascun soldato della sua volontà di servire la <i>Patria</i>,
oppure abbandonare le bandiere. Quelli che vorranno continuare
<span class="pagenum" id="Page_489">[489]</span>
saranno raccolti ec. — I soldati poi che avranno deciso
abbandonare le bandiere, verranno immediatamente licenziati
senza congedo alcuno. Il Governo Provvisorio rilascerà loro la
giacchetta di panno e il berretto di fatica.»<a class="tag" id="tag483" href="#note483">[483]</a> L'Auditore Padelletti
nell'Atto del 27 agosto 1849 dichiara: «Non feci Processo
verbale perchè non vi era bisogno, essendo liberi di andarsene
quelli che non volevano servire il Governo Provvisorio.»<a class="tag" id="tag484" href="#note484">[484]</a>
</p>

<p>
Come a me poco importasse di questo giuramento l'ho dimostrato
riportando la lettera spedita al Consigliere Paoli nel
13 febbraio 1849, nella quale si legge la sentenza: «<i>Non abbiamo
bisogno di giuramento</i>; ma se pure lo prestano, meglio
che mai.»<a class="tag" id="tag485" href="#note485">[485]</a>
</p>

<p>
Nè quanti rifiutarono giurare ebbero a patire per parte del
Governo Provvisorio molestia: all'opposto si accettarono di nuovo,
reintegrandoli facilmente nei loro gradi e titoli di anzianità.
«Il Governo Provvisorio, volendo attribuire ad aberrazione momentanea
di mente, anzichè a mala volontà, il fatto di quei militari
che ricusarono di prestarsi al giuramento di fedeltà alle
nuove istituzioni, ha ordinato che vengano riammessi al servizio,
senza perdita di anzianità, tutti coloro che pentiti del commesso
fallo si sono di già costituiti e si costituiranno alle militari
bandiere per riprendervi il corso della rispettiva Capitolazione. — Firenze
17 febbraio 1849.»<a class="tag" id="tag486" href="#note486">[486]</a>
</p>

<p>
Dai quali fatti deduco, ed il dedurlo è lieve, non avere punto
bisogno le milizie toscane delle mie insinuazioni per dichiararsi
favorevoli al Governo Provvisorio; recandomi inerme e solo in
compagnia del Montanelli, non potere usare violenza alla milizia,
ma all'opposto essere in facoltà della milizia ritenerci prigioni;
gli Uffiziali delle tre armi, onoratissima gente, se le mie parole
non fossero state ristrette in questa formula: «Qui non si tratta
altro che di difendere la Patria, e questo di voi altri soldati è
dovere supremo. In quanto al Principe o forma di Governo, dipenderà
deciderne all'Assemblea <i>toscana</i> eletta con suffragio
universale. Voi pure, soldati, darete il voto alla persona, o persone,
<span class="pagenum" id="Page_490">[490]</span>
che penserete più acconcie a sostenere il vostro voto;»
(se, dico, così da una parte e dall'altra non fosse stato detto ed inteso),
è da credersi che da me, inerme, in mezzo a loro, dentro
Fortezza chiusa, avrebbero con equo animo ascoltato proposizioni
di tradimento? Può egli supporsi, che essi avrebbero mandato
spontanei, senza che nessuno gliela chiedesse, padroni del Castello
assoluti, la protesta del 12 febbraio contro una parte della
milizia, se i sensi manifestati da questa fossero stati tutti affetto,
tutti spiranti benevolenza e devozione al Principe? Avrebbero
eglino pregato il Governo a rendere pubblica la dichiarazione di
non concordare co' sentimenti espressi da una parte della milizia? — No,
ripeto, qui non si trattava tradire nessuno, lo intenda
bene l'Accusa, sibbene tutelare la Patria fino al voto dell'Assemblea: — no,
le grida dei pochi soldati non suonavano devozione,
ma sì piuttosto impazienza di servizio militare, e cupidità di
recuperare le <i>masse</i> perdute.
</p>

<p>
Adesso esamino se le milizie laugeriane potessero essere per
opera mia corrotte, o spaventate da me. Le milizie dopo le rotte
sogliono rilassare la disciplina; questo noi vedemmo accadere anche
negli eserciti incliti per militari ordinamenti, come a mo' di
esempio quelli di Napoleone; le nostre milizie, dicasi con rammarico,
non avevano mai avuto il pregio della disciplina, e per maggiore
stroppio erano state vinte. Non è mio studio trattare qui dei
modi di comporre ed istruire lo esercito in Toscana; basti dire,
ch'eglino erano tali, da produrre effetti pessimi, e li partorirono.
Gli Ufficiali disprezzavano i soldati a un punto, e temevano; i soldati
avevano a vile gli Ufficiali, e gli odiavano; non fu spettacolo
capace di rassodare la disciplina davvero la mutua detrazione. Il
Generale Laugier, preso da impeto, coperse di obbrobrio a Valleggio
gli Ufficiali, al cospetto dei soldati. Per avventura poteva avere ragione
di concepire amarezza inestimabile contro gl'imbelli, ma si
ha da confessare eziandio, che il modo tenuto tagliò alla radice la
disciplina. Cotesti Ufficiali non potevano più durare al comando. Non
importa che io dica come occorressero nobili eccezioni, e non poche,
e queste al confronto quanto da un lato facevano risaltare la bontà
dei soldati virtuosi, così dall'altro svelavano come il male fosse
profondo pur troppo. Che cosa, di rovina in rovina, diventasse il
nostro esercito sarà bello tacere, imperciocchè dopo la vergogna
vediamo avanzare una strage nefandissima dalla quale il pensiero
<span class="pagenum" id="Page_491">[491]</span>
inorridito rifugge.<a class="tag" id="tag487" href="#note487">[487]</a> Io narrai come la massima parte dei soldati
raccolti in Castello di San Giovanni Battista, indifferente ad ogni
sentimento, urlasse: «<i>Vogliamo andarcene! La massa! La massa!</i>»
La soldatesca laugeriana, uguale in tutto a questa, non aveva
in bocca gridi diversi.
</p>

<p>
Nello scritto che ho citato sopra, impresso nel <i>Risorgimento</i>,
egli stesso, il Generale Laugier, dichiara che nel 16 febbraio: «aumentava
la diserzione e la indisciplina nelle truppe; mancava
il danaro per pagarle.» Più oltre: «Moltissimi ordini di previdenze
militari non sono eseguiti.» Ancora: «Truppe e cavalli
non avevano preso nutrimento; compagnie senza cappotto; mancano
fieno e biada; cavalleggieri privi di portamantelli. — A
<span class="pagenum" id="Page_492">[492]</span>
Montemagno <i>ordino strattagemmi guerreschi</i>, che non furono
eseguiti con diversi pretesti.» — «Le truppe, egli aggiunge, erano
piene di entusiasmo, <i>non però quelli</i>, fra queste, <i>che temevano
di pericolare il proprio sostentamento, e famiglia</i>.» A cui coteste
parole accennassero, di lieve si comprende, imperciocchè i
soldati semplici non abbiano famiglia, nè il soldo loro sia tale da
farli paurosi di perderlo. Convoca gli Uffiziali e propone loro o ritirarsi
in Piemonte, o far testa a Fosdinovo: rigettano l'uno e l'altro
partito; vogliono capitolare. — A un tratto gli giunge notizia
del campo di Porta in piena rivolta; — «ai soldati essere stato assicurato
(egli continua) averli io traditi, e fuggito in Piemonte.
Gli esorto a ricondursi all'ordine, e seguirmi a Fosdinovo, ma
rifiutano ostinatamente gridando: <i>A casa! La paga! La massa!</i> — Il
Colonnello Reghini e molti Ufficiali assistevano impassibili a
quella brutalissima scena. Coloro stessi che io reputai più fidi,
mi avevano abbandonato. Volli che il Commissario di Guerra
Pozzi mi mostrasse la cassa; negava: la pretesi; costretto, aprì;
eranvi poche centinaia di lire; l'obbligai a consegnarle al Capitano
Traditi, e ne feci ricevuta. — Ordinai all'artiglieria, alla
cavalleria, ai buoni soldati, seguirmi a Fosdinovo. <i>Gli Uffiziali</i>
non mossero. — Cercai coloro che formavano parte del mio
Quartiere Generale, ed avevano oggetti per me necessarii, che
avevo loro affidati al momento della partenza: non potei mai
trovarli! — Mi fermai all'Avenza con la speranza di vedermi,
se non altro, raggiunto da quelli che mi avevano le mille volte
giurato non volere la loro dalla mia sorte dividere, o almeno
restituirmi quello che avevo loro affidato. Inutile!»
</p>

<p>
Riuscirebbe difficile, per non dire impossibile, ritrarre con
tinte più scure la indisciplina soldatesca, nè questa poteva essere
opera del momento, sibbene derivata da origine remota; e come
si vede, poco, anzi nulla, desumeva da opinioni politiche, ma
tutto da voglia di ridursi a poltroneggiare a casa co' danari della
<i>massa</i>. Nè dicasi che questo portento di disordine nascesse dal
mio Proclama del 22 febbraio 1849, però che óstino due ragioni,
una più forte dell'altra; la prima, perchè cotesto Proclama non fu
impresso, nè pubblicato; la seconda, perchè innanzi che io muovessi
da Lucca, De Laugier, deliberato a partirsi, mandava l'ultimo
addio ai <i>Popoli della Versilia</i>. E queste mi paiono ragioni, che
anche dall'Accusa si potrebbero capire.
</p>

<p>
<span class="pagenum" id="Page_493">[493]</span>
I soldati toscani un po' per colpa dei successi, e moltissimo
per quella degli uomini, erano ormai ridotti a tale, che, qualunque
mutamento in loro accadesse, non poteva essere che in meglio.
Don Mariano D'Ayala, personaggio di quella rettitudine che tutto
il mondo sa, si dimise dal Ministero della Guerra, sgomento di
riuscire a condurre la milizia a termine ragionevole di disciplina.<a class="tag" id="tag488" href="#note488">[488]</a>
Quello che il Generale D'Apice ne pensasse, può ricavarsi da questi
brevi cenni, contenuti nella lettera del 27 febbraio 1849, pubblicata
nei Documenti dell'Accusa a pag. 72: — «Alla mia entrata in Massa,
vi trovai il Caos; ed ho dovuto mandare le truppe di Laugier
ad organizzarsi altrove, per dopo richiamarle. — Una compagnia
italiana dovei spedire a Firenze, per evitare la dissoluzione
di quel corpo, <i>conseguenza della indisciplina della truppa, della
quale io non ho colpa. — Gli Uffiziali</i> del mio Stato Maggiore sono
animati del migliore spirito, e pieni di zelo e di attività. <i>Cosa
farà la truppa? Lo ignoro</i>.»
</p>

<p>
Il Ministro della Guerra, Colonnello Tommi, malgrado i suoi
sforzi lodevolissimi, non venne a capo di nulla; ond'è che giustamente
commosso, uscì col seguente Ordine del Giorno, che ben
dimostra quale e quanta fosse la disperazione del male, atteso i
rimedii gagliardi, ch'egli si proponeva adoperare:
</p>

<p class="indl">
«Uffiziali, Sotto-Uffiziali, Soldati!
</p>

<p>
«La giustizia non può sostenere più a lungo la indisciplina
che disfà l'armata. Ogni mite consiglio, ogni mezzano temperamento
sarebbe una ingiuria alla Patria, che versa in tanto rischio,
da esigere come dal cittadino ogni sagrifizio estremo,
così dal soldato ogni prova più estrema di valore. Nè il valore
può essere disgiunto dall'ordine, che solo costituisce la forza
degli eserciti; e l'ordine è calpestato da voi. Fiacchezza nei comandi,
ribellione nelle compagnie, soldati faziosi, inobbedienti,
disertori; ecco il miserando spettacolo che la Toscana ha dinanzi
ogni giorno. E la Toscana non può soffrirlo, noi non vogliamo,
voi nol dovete, ove pensiate uno istante alla ignominia
vostra e del vostro Paese. Su dunque, sentite per voi stessi
una volta riverenza di uomo, ed amore di soldato; e trattenete
con contegno migliore la mano della Giustizia, che pende inesorabile
<span class="pagenum" id="Page_494">[494]</span>
sopra di voi. Noi l'amministreremo senza pietà, poichè
la pietà sarebbe così per voi estrema rovina, come per noi incancellabile
vergogna.»
</p>

<p>
Se non che a guasto antico male si ripara con parole; e le
minaccie, e i rigori stessi, tornano inefficaci nella estrema corruzione;
sicchè il meglio è disfare, ed a questo partito penso che
si sieno attenuti; ma tanto basti allo increscioso argomento di dimostrare
come le milizie del Generale Laugier e le toscane tutte
fossero di per sè e da gran tempo corrotte.
</p>

<p>
Prima però che io mi parta dallo ingrato soggetto promosso
dalla suprema indiscretezza dell'Accusa, e da me assunto per
necessità di difesa, abbiano meritata lode i generosi soldati che
si mostrarono degni di fortuna, non di causa migliore; — con
grato animo io la profferisco loro, e desidero ch'essi non l'abbiano
meno accetta, perchè venga dalla parte di un prigioniero.
</p>

<h3>
§ 10. <i>Perchè il Generale Laugier si partisse da Massa.</i>
</h3>

<p>
Apparisce chiaro del pari, che non per me il Generale De Laugier
fosse costretto ad allontanarsi. Due vie egli aveva per riuscire
alla impresa: o una forza irresistibile e materiale, o un consenso
universale di Popolo. Per la prima aveva mestieri del soccorso
piemontese, per la seconda no. La seconda era scevra da conflitto
sanguinoso, e da guerra civile; la prima difficilmente, imperciocchè
le armi allora non erano poche in Toscana, terribile il
furore della gente armata, e la concitazione di parte del Popolo
maravigliosa; ed una volta venute a riscontro le due schiere,
l'una avrebbe voluto andare innanzi, e l'altra spingere indietro,
la quale cosa come possa definirsi senza zuffa tra uomini che tengono
le armi in pugno, e si reputano nemici, io non so vedere. Ad
ogni modo questo partito venne meno, col rifiuto o con la disdetta
dello intervento piemontese.<a class="tag" id="tag489" href="#note489">[489]</a> Avanzava l'altro; ma non correva
<span class="pagenum" id="Page_495">[495]</span>
la stagione opportuna, nè poteva farlo riuscire De Laugier, come
ho notato poco anzi: questo doveva partirsi dal centro ed estendersi
alla periferia: alla rovescia, senza molto polso di armi, non
vedemmo mai riuscire simili moti, perchè hanno sembianza di
aggressione, e trovano i Popoli indifferenti o contrarii; nè ricorrere
alla forza diventa meno incomodo a cui l'adopera che a quello
contro cui si adopera, conciossiachè per esempii quotidiani rimanga
chiarito come quegli che usa la forza si trova sempre, per vicenda
di casi, tratto più in là che non voleva; e sostenuto da gente cupida,
e spesso anche pessima, almeno in parte, ch'è del pari pericoloso
accettare o ricusare, comincia co' consigli proprii e termina
sempre o quasi sempre con gli altrui: per le quali cose, trovandosi
debole suo malgrado, è costretto ad abbracciare partiti violenti,
e, posto ormai sul pendio, bisogna che vada.... e vada tuttavia — prima
di passo, e poi di corsa a precipizio. Il tempo pertanto
non era opportuno; e il modo anche meno: ritornerò fra poco su
questo argomento. Frattanto giovi notare come De Laugier, incontrate
appunto le popolazioni indifferenti o avverse, depose giù
dall'anima la impresa avventata prima assai che io mi muovessi
da Firenze. Di vero, la mia partenza fu il 20 febbraio, ed
egli ci racconta nella sua Relazione del 1º marzo, che <i>nel 17 già
era solo; non secondato che da pochi, contrariato segretamente dalle
autorità politiche e governative, in niun luogo aveva appoggio, meno
in lui solo</i>.<a class="tag" id="tag490" href="#note490">[490]</a> Viareggio non si mostrava disposta a contrastare
co' Livornesi, essendo fra loro dimestichezza grande a cagione dei
commerci;<a class="tag" id="tag491" href="#note491">[491]</a> più tardi protestò apertamente contro De Laugier.<a class="tag" id="tag492" href="#note492">[492]</a>
Pietrasanta non si commosse,<a class="tag" id="tag493" href="#note493">[493]</a> Lucca e Massa mormoravano
contro di lui.<a class="tag" id="tag494" href="#note494">[494]</a> Carrara gl'insorgeva nemica, Camaiore ci accoglieva
festosa; soldati Piemontesi non venivano; i suoi per fame,
per difetto di paga, per indisciplina, sbandavansi; tutto questo
<span class="pagenum" id="Page_496">[496]</span>
basta, e ce n'è di avanzo, per fare capitare male un disegno
importuno. Ma in conferma del vero, stiamoci agli stessi laugeriani
Proclami. Nel <i>21 febbraio</i>, appena entrato io a Lucca, egli così avvisava
i Pietrasantini.
</p>

<p class="indl">
«Pietrasantini!
</p>

<p>
«Io voleva sostenere i diritti di Leopoldo Secondo mio legittimo
Sovrano; le popolazioni non hanno corrisposto; siamo pochi,
e perciò mi ritiro, perchè mi ripugna di versare il sangue cittadino.»
</p>

<p>
Nelle prime ore del giorno 22 febbraio mi pervenne nelle mani
questo altro:
</p>

<p class="indl">
«Popoli della Versilia!
</p>

<p>
«Voleste risparmiar l'<i>orrore di una guerra abbominevole</i>, io
vi aderisco; nessuno desidera versare il sangue cittadino, meno
dell'<i>Italianissimo</i> Generale De Laugier.»
</p>

<p>
Veramente nella sua Relazione datata 1º marzo, Sarzana, copiosa
d'inesattezze, egli c'insegna come nel 21 febbraio fosse
<i>deciso andare a Lucca</i>, e nella notte ritirandosi avesse <i>ordinato a
Montemagno strattagemmi guerreschi</i>; e se non condusse a fine il
primo proponimento, e' fu perchè le milizie nol vollero, o nol poterono
seguitare; il secondo (che non mi sembra diretto a risparmiare
sangue) gli fallì, perchè <i>sotto diversi pretesti non venne eseguito</i>. — Che
che di ciò sia, il Generale Laugier nelle prime ore del
giorno 23 partiva per Sarzana. — A me si presentò la Deputazione
Massese in Pietrasanta, nel giorno 23 febbraio, verso le ore 2 p. m.<a class="tag" id="tag495" href="#note495">[495]</a>
</p>

<p>
<span class="pagenum" id="Page_497">[497]</span>
Da tutto questo, se non erro, mi sembra provato: che io a
Lucca andai per sottrarmi a presentissimo pericolo; nel concetto di
allontanare dalla città in momenti di esasperazione gente arrabbiata;
per rendere innocua la Spedizione, la quale, senza me e contro
me, con offese e con morti sarebbesi fatta; e rimane chiarito
eziandio, come non paure d'incendii o di saccheggio io incutessi,
ma parole civilissime e cristiane favellassi, perdono a tutti concedessi,
i soldati del Generale Laugier non corrompessi (poichè tanto,
più guasti di quello ch'erano non si potessero fare, nè pervenisse
a loro il mio Proclama; anzi prima che io lo scrivessi, si fossero,
molto per colpa loro, moltissimo per colpa di chi li lasciò senza
paga e senza pane, sbandati); Laugier non costringessi a partire,
come quello che i Piemontesi non vollero soccorrere, le popolazioni
seguitare, i soldati obbedire; finalmente che in tutto quel
successo io non favorii la Repubblica, anzi neppure la rammentai nei
pubblici Atti, malgrado i focosi eccitamenti degli uomini mandati
dalla Fazione repubblicana a sorvegliarmi; e che pei fatti e per le
ragioni politiche io ritenni, e doveva ritenere, la mossa del Generale
Laugier, operata senza il consentimento del Principe, contraria
agl'interessi della Patria.
</p>

<p>
Che mal consiglio fosse cotesto, e capace di sobbissare il
Paese con la guerra civile, universalmente, crederono, ed io allora
credei, e credo ancora. I Popoli se ne commossero prima, e se ne
rallegrarono poi come di lutto domestico evitato. Santissimi Vescovi
ne resero, <i>spontanei, grazie solenni a Dio</i>!
</p>
</div>

<div class="chapter">
<h2 id="cap26">
XXVI.<br />
<span class="smaller">Leggi Statarie.</span>
</h2>

<p>
Il Decreto del 10 giugno 1850 espone, che la Legge Stataria
del 22 febbraio 1849 ben fu firmata dai signori Mazzoni, Romanelli
e Mordini, — e dal Guerrazzi, il 2 marzo, abrogata, — ma in
<span class="pagenum" id="Page_498">[498]</span>
conseguenza della protesta del Municipio fiorentino contro questo
<i>eccezionale e riprovato</i> sistema di Procedura. Gli altri Documenti
dell'Accusa quasi litteralmente concordano.
</p>

<p>
Certo io non nego, anzi con grato animo ricordo avere io
conferito sovente, intorno alle condizioni della Patria, col signore
Ubaldino Peruzzi, il quale, cedendo alle mie istanze e a quelle di
persone a lui amiche, accettò la carica di Gonfaloniere di Firenze
che, me proponente, S. A. gli commise. Lo reputai allora uomo
probo e di ottima mente, e non ho motivo per ricredermi adesso
della concepita opinione. Veramente i suoi consigli, come meritavano,
accettavo; i soccorsi suoi e del Municipio, che gli aveva <i>promessi
leali</i>, mi davano animo a durare nella opera perigliosa di
tenere ordinato il Paese;<a class="tag" id="tag496" href="#note496">[496]</a> ma della Protesta del Municipio non
seppi niente, come quella che fu presentata nel 24 febbraio, quando
stavo lontano da Firenze, dove tornai il giorno 26 del medesimo
mese.<a class="tag" id="tag497" href="#note497">[497]</a> Dai Documenti dell'Accusa si ricavano due cose: che la
Deliberazione Municipale intorno alla Legge Stataria non era pubblicata
in virtù di altra Deliberazione Municipale; e che quantunque
simile sospensione si decretasse per la promessa ottenuta
dal Governo di revocarla il giorno dopo, pure nè il Governo credè
conveniente revocare la Legge, nè il Municipio pubblicare la Protesta.<a class="tag" id="tag498" href="#note498">[498]</a>
Dunque <i>non è vero</i>, che indotto io dalle Municipali Proteste
la Legge Stataria abolissi.
</p>

<p>
È vero soltanto, come nel primo marzo, il Cavaliere Ubaldino
favellando meco intorno alle ragioni della Legge del 22 febbraio,
io venni di mano in mano esponendogli i motivi pei quali non
l'aveva per anche abrogata: — siffatte Leggi, di leggieri io consentiva,
avere a durare poco, e piuttosto per incutere terrore, che
per mandarle ad effetto; ed oggimai per me la Legge del 22 il
<span class="pagenum" id="Page_499">[499]</span>
suo effetto avere partorito in Firenze. Allora egli mi diè contezza
delle Deliberazioni Municipali, e sempre persistendo nella censura
della Legge, e raccomandandone la revoca, si persuase dei pericoli
imminenti dai quali doveva difendere il Governo Provvisorio lo
Stato, sicchè promise <i>fare opera che il Municipio aggiornasse la pubblicazione
delle sue rimostranze</i>.
</p>

<p>
Però, nonostante che le promesse il Cavaliere Ubaldino adempisse
(Ubaldino Peruzzi, Gonfaloniere di Firenze, sapeva allora, e
non dubito che saprebbe anche adesso mantenere le sue promesse,
perchè onorato) intorno allo aggiornamento,<a class="tag" id="tag499" href="#note499">[499]</a> — convocati i Colleghi
dimostrava loro, che io di cotesta Legge non sapeva che farmi;
e siccome taluno sembrava tentennare, io gli domandai: «Se
avrebbe sostenuto, egli Toscano, che soldatesche palle rompessero
il petto ad uomini toscani?» Alla quale interrogazione
avendo con subita vivezza ed atto di orrore risposto di no,
allora io soggiunsi: «Dunque in nome di Dio togliamola via.»
E il 2 marzo l'abrogai, malgrado che nel giorno stesso mi
pervenisse la lettera del signor Gonfaloniere Peruzzi, con la
quale mi assicurava che il Municipio consentiva ad aggiornare
la pubblicazione delle sue Deliberazioni. Quindi anche qui erra
l'Accusa, governata dal destino nemico, che non le concede
imberciarne pure una; ed è vero che io toglieva la Legge giusto
in quel punto, che in certo modo il Municipio non si opponeva a
farla durare.
</p>

<p>
Si ritenga pertanto, che fino al 2 marzo non solo dissuasi,
ma volli che la Legge Stataria durasse; e che nel 2 marzo, nonostante
che paresse a taluno aversi a mantenere, io instai ed ottenni
<span class="pagenum" id="Page_500">[500]</span>
di farla cessare. Ora dirò le ragioni per le quali non l'abrogai
al mio primo giungere a Firenze.
</p>

<p>
Il Circolo di Firenze annunziava<a class="tag" id="tag500" href="#note500">[500]</a> avere spedito Commissarii
nelle Provincie onde eccitare i Popoli ad accorrere alla Capitale, per
<i>mandare ad effetto</i> la proclamazione della Repubblica, <i>già decretata
dal Popolo fino dal 18 febbraio, ed accettata dai Circoli e dai Municipii
toscani</i>; in altri termini, a compire una rivoluzione per rovesciare
il Governo Provvisorio, e sostituirvene altro di loro fattura. Già
fino dal 23 febbraio comparivano indizii di vicina tempesta, e il
<i>Nazionale</i> gli aveva notati.<a class="tag" id="tag501" href="#note501">[501]</a>
</p>

<p>
Nel 27 febbraio due Compagnie, una del Battaglione Italiano,
l'altra di Volontarii Lucchesi, e molta mano di Popolo, si fanno ai
quartieri della Cavalleria a Pisa, e menano i soldati a percorrere
le vie della città, acclamando alla Repubblica.<a class="tag" id="tag502" href="#note502">[502]</a> Da Lucca muoveva
<span class="pagenum" id="Page_501">[501]</span>
una Deputazione a Firenze, per costringere il Governo
a proclamare la Repubblica, e unirsi a Roma, a seconda di
quanto venne annunziato col N. 465 dell'<i>Alba</i>.<a class="tag" id="tag503" href="#note503">[503]</a> Notabilissimo poi
è il rapporto del Consigliere di Prefettura Ciofi, il quale dimostra
quali e quante sottili astuzie adoperassero gli Arrabbiati, insinuando
perfino essere desiderio del Governo di parere sforzato <i>ad abbandonare
la via della legalità, e procedere con la rivoluzione</i>; sicchè anche
Siena veniva da cima in fondo rimescolata, per violentare il Governo,
e dichiararsi per la Repubblica.<a class="tag" id="tag504" href="#note504">[504]</a> Fra i Documenti dell'Accusa
</p>

<p>
<span class="pagenum" id="Page_502">[502]</span>
occorre lettera del Circolo popolare di Vicchio al Circolo
del Popolo di Firenze, colla quale si lamenta, che il ritardo di
posta abbia impedito di mandare gente al convegno in Firenze,
su la Piazza del Popolo, per proclamare la Repubblica, e la Unione
con Roma.<a class="tag" id="tag505" href="#note505">[505]</a> A Pisa, invece di scemare, il furore cresce di giorno
in giorno, e si vuole ad ogni costo piantare l'Albero, e costringere
l'Arcivescovo a cantare il <i>Te Deum</i>.<a class="tag" id="tag506" href="#note506">[506]</a>
</p>

<p>
<span class="pagenum" id="Page_503">[503]</span>
Per siffatti successi in parte accaduti, e in parte facili a presagirsi,
il Partito Costituzionale con ardentissimi voti mi chiamava
a Firenze; e i Faziosi, che prima avevano veduto la mia partenza
con sospetto, mandatemi le spie dietro, e finalmente smaniando
di paura, si erano ingegnati a farmi richiamare appena mosso; ora
non volevano che io ritornassi; anzi, mentre il Partito Costituzionale
mi proseguiva di lode,<a class="tag" id="tag507" href="#note507">[507]</a> eglino decretarono, e su pei canti
appiccarono i cedoloni, che il Popolo non mi venisse incontro, o
mi accogliesse freddamente. Di vero, non s'ingannavano; imperciocchè,
appena giunto a Firenze, chiamato dal Popolo con altissime
grida a mostrarmi, uscii sul poggiuolo del Palazzo, dove arringando
dissi, — che il Popolo non porgesse ascolto ai falsi amici; sarebbe
stata tirannide, non libertà, imporre a forza e a tumulto alla
Patria una forma di reggimento per la quale tutto il Popolo toscano
aveva diritto di pronunziare il suo voto; la Legge si rispettasse,
il Decreto dell'Assemblea eletta col suffragio universale si attendesse.
Nè i Giornali del Partito tacquero il male concepito dispetto,
chè l'<i>Alba</i> nel suo Nº del 27 febbraio 1849 biasimando stampava: — «ma
il Popolo sa quando e perchè applaudire, e ciò ne
dimostrano tanto gli evviva agli eccitamenti patriottici dello illustre
Cittadino, <i>quanto il silenzio profondo con cui venne accolta la
dichiarazione di lui circa al ritardo nel proclamare la Repubblica, e
nello unirsi con Roma</i>.» — E nella guisa che riportai a pag. 192
<span class="pagenum" id="Page_504">[504]</span>
di questa Apologia, ammonii gravemente il Prefetto di Pisa e il
Governatore di Livorno, con Dispaccio telegrafico del 27 febbraio
delle ore 5 pom.
</p>

<p>
E subito dopo, il Governo pubblicava in Firenze il Proclama,
che nel Volume dei Documenti si legge stampato alle pagine
573 e 851:
</p>

<p class="indl">
«Toscani!
</p>

<p>
«Il Governo Provvisorio ha convocato l'Assemblea Toscana,
e i Deputati alla Costituente Italiana, col voto di tutto il Popolo
Toscano, affinchè decidano intorno alle sorti del nostro Paese:
questo fatto, assunto di faccia a tutta la Nazione, deve essere e
sarà mantenuto.
</p>

<p>
«I principii dei componenti il Governo attuale sono bastantemente
noti, per non rimanere dubbii sopra il partito che essi
prenderanno nell'Assemblea Toscana, e nella Costituente Italiana.
</p>

<p>
«Il Governo intende che sia interpellato il voto del Popolo,
e si deliberi intorno cosa di tanto momento con maturità di
consiglio e libertà di scelta.
</p>

<p>
«Chiunque presumesse trascinare violentemente la Patria,
e con manifesta tirannide, fino di ora è considerato traditore
della Patria, per essere giudicato a norma della Legge del 22
febbraio 1849.
</p>

<p>
«Al Governo fu commessa dal Popolo e dalla Assemblea Toscana
la custodia della Libertà e la difesa dei diritti popolari;
egli intende e vuole governare in benefizio della Libertà e del
Popolo, e combattere la tirannide sotto qualsivoglia aspetto si
presenti.
</p>

<p>
«Firenze, 27 febbraio 1849.»
</p>

<p class="indr">
<span class="smcap">G. Montanelli.</span><br />
<span class="smcap">F. D. Guerrazzi.</span><br />
<span class="smcap">G. Mazzoni.</span>
</p>

<p>
L'aura popolare, che mi tornava favorevole, soffocate per ora
le calunnie di tradimento, mi dava animo ad avventurare siffatti
linguaggio e partito, cogliendo ogni occasione perchè lo spirito
pubblico, sicuro di non rimanere per prepotenza soverchiato,
prendesse coraggio a manifestarsi liberamente.
</p>

<p>
A Livorno i provvedimenti praticati partorirono buono effetto,
nonostante che il Circolo non avesse tralasciato di spedirvi suoi
<span class="pagenum" id="Page_505">[505]</span>
mandatarii, come si ricava dagli stessi Documenti dell'Accusa, e
dai Giornali del tempo;<a class="tag" id="tag508" href="#note508">[508]</a> e così a Pisa,<a class="tag" id="tag509" href="#note509">[509]</a> e così a Lucca.<a class="tag" id="tag510" href="#note510">[510]</a>
</p>

<p>
E badate, che per trattenere il nuovo turbine, erano mestieri
gagliardi partiti davvero, imperciocchè più accese che mai
venivano da Roma le ingiunzioni e le istanze, che la Repubblica
di assalto si conquistasse; e il Farini, che talora (ma rado, una
volta su mille a farla grassa) imbrocca nel segno, penso che a
ragione dica, come Giuseppe Mazzini desse a Roma sollecita
opera per costringere la Toscana a quella unificazione, a cui è
vero che ella non si voleva piegare, ma a cui, parimente è vero, si
sarebbe lasciata piegare per oscitanza, se altri non le infondeva
sentimenti di dignità, per disporre almeno co' voti e liberamente
dei proprii destini.<a class="tag" id="tag511" href="#note511">[511]</a>
</p>

<p>
Se a inestimabile furore si accendessero le menti degli Arrabbiati,
lascio pensare a chi legge: si assembrarono, urlarono,
minacciarono, protestarono. Quanto fu stampato in proposito riuscirebbe
a riportarsi fastidioso; basti saperne questo, che il Circolo
<span class="pagenum" id="Page_506">[506]</span>
di Firenze nel 27 febbraio, in solenne adunanza, decretò la
seguente protesta, la quale dai Giornali del tempo venne riportata,
e con quali chiose Dio ve lo dica per me:
</p>

<p class="center pad1">
«PROTESTA.
</p>

<p class="center">
«<i>Il Circolo del Popolo di Firenze</i>
</p>

<p>
«Abbenchè persuaso di esser forte, per la opinione generale
del Paese che si <i>è ormai pronunziata, colla adesione di tutti i Circoli
e di gran parte dei Municipii, per la immediata Unione con
Roma, e la proclamazione della Repubblica</i>; sicuro perciò che
starebbe pienissimamente in esso il mandare ad effetto con ogni
successo la propria deliberazione; — tuttavolta mosso da maggiore
carità di patria, senza cambiare le proprie convinzioni, e
<i>pronto a far render conto al Governo</i>, davanti alle Assemblee, del
proprio operato, <i>dichiara di astenersi dalla dimostrazione annunziata
pel 1º marzo, e ciò per</i> remuovere anco il più lontano probabile
di farsi cagione di quella guerra civile, alla quale ne
sfida il Governo col suo Manifesto di questo giorno: ma nello
astenersene <i>protesta</i> solennemente contro il Manifesto istesso,
inaudito nella istoria di ogni rivoluzione. Imperocchè <i>se la Legge
Stataria si è veduta applicata dai Governi assoluti contro i liberali, — giammai
si vide un Governo libero e democratico applicare leggi eccezionali
contro uomini dello stesso Partito, che vogliono la cosa istessa
che il Governo dice volere</i>.
</p>

<p>
«Il Circolo decreta che la presente Protesta, stata approvata
per acclamazione, sia fatta immediatamente di pubblica
ragione.
</p>

<p>
«Firenze, 27 febbraio 1849.»
</p>

<p>
Ora io domando ai miei Accusatori e Giudici: doveva io lasciare
che questi agitatori per violenza operassero quanto stava
in cima dei loro desiderii? Sì, o no? Accusatori e Giudici comparsi
fin qui, su via, parlate: — avvertite però, che, rispondendo
affermativamente, voi vi trovate a concordare co' più arrabbiati
Faziosi, però che anch'essi acerbamente mi mordessero, appunto
come fate voi, per non averli lasciati operare. E che Dio vi perdoni,
Accusatori e Giudici comparsi fin qui, quale altro spettacolo avete
fino ad ora apprestato alle genti, oltre quello di farvi vedere scalmanati
e ciechi, affaticarvi di su e di giù a raccogliere tutte le
male erbe in due campi diversi, ma del pari faziosi, nemici a
morte, ma ugualmente anarchici, sia che mentiscano larva di
<span class="pagenum" id="Page_507">[507]</span>
Repubblica, o principesca? Non è fra questi poli, che deve oscillare
l'anima dei Giudici, nè in altri poli qualunque; bensì stare ferma
alla vibrazione delle scosse politiche le quali spesso cambiano,
sempre si acquietano.
</p>

<p>
Ed ecco perchè, vedendo approssimarsi il turbine, per quattro
giorni mantenni la Legge Stataria; nè vi voleva meno, imperciocchè
in quei giorni la Toscana fosse minacciata da invasione
estera, da guerra civile, e da reazioni interne;<a class="tag" id="tag512" href="#note512">[512]</a> e appena mi
parve, almeno pel momento, allontanarsi, instai onde venisse revocata.
Lo universale mi reputò della Legge annullatore, e
questa opinione, nel modo che ho chiarito qui sopra, fu vera. Se
vuolsi sapere quello che i miei stessi avversarii pensassero in cotesta
occasione, può leggersi nella <i>Nazione</i>, Giornale piemontese al
Governo toscano infestissimo: «Il Governo toscano, che aveva per
ridicola inspirazione pubblicata la Legge Stataria, ora l'ha ritirata,
ed io credo <i>per volontà del Guerrazzi</i>; il quale si sarebbe
approfittato dell'assenza di M. per farlo» (e questo non era vero).
« — Giacchè, dovete pur saperlo, Guerrazzi <i>è per singolarità il più
assennato, e il più moderato dei nostri padroni</i>.» — (<i>Alba</i>, 14 marzo
1849. — Dalla <i>Nazione</i>, Nº 56, 7 marzo.)
</p>

<p>
<i>Le mani erano di Esaù, la voce di Giacobbe</i>; di Torino la
stampa, lo scritto di Toscana; infatti apparteneva a certo Professore
<i>fior di senno</i> della Università di Pisa, che a me non importa
rammentare, e a lui io credo molto meno. Io poi ho voluto
coteste parole citare, unicamente in prova della opinione universale,
e parmi non demeritata, della mia temperanza. In quanto
alla singolarità, che accenna lo Scrittore, dimostra una cosa sola,
ed è quanto sia temerario, per non dire disonesto, giudicare un
uomo, non ultimo finalmente del vostro Paese, o senza conoscerlo,
o con la itterizia delle vostre passioni addosso. Poveri infermi, il
giallo non istà negli obbietti che guardate, egli vi sta proprio negli
occhi, — forse nel cuore; e allora la vostra malattia sarebbe
senza rimedio, — la quale cosa io non vi auguro.<a class="tag" id="tag513" href="#note513">[513]</a>
</p>

<p>
<span class="pagenum" id="Page_508">[508]</span>
E non per iattanza vana, ma per difesa di me troppo a torto
oltraggiato, io rammenterò come a quei tempi gli uomini che
le opinioni loro facevano pubbliche col <i>Conciliatore</i>, i gravi mali
deplorando, non sapevano, non dirò quale apportare, ma neppure
quale avvertire rimedio; e verso di me si volgevano confortandomi
ad operare, secondo che esperienza di storie veniva
suggerendomi; se non che in cotesti casi abbaruffati il senno
cade vinto e il coraggio, i consigli generali non valgono; ed
anche fossero comparsi speciali, a cui consiglia non duole il
corpo; ed altro è dire: fa; ed altro è fare; e la favola del sonaglio,
<span class="pagenum" id="Page_509">[509]</span>
che i topi deliberarono in collegio di appiccare al gatto, ce
lo insegna <i>ab antiquo</i>. Intanto la stupenda audacia della Fazione
repubblicana persuadeva gli uomini del <i>Conciliatore</i>, essere qualunque
partito per attraversarla intempestivo od esiziale; oggimai
a reverire in pace l'altare della Libertà rassegnavansi; unicamente
a mani giunte supplicavano ad inalzare a canto a quello l'altare
della virtù; le quali parole, ridotte in casereccia favella, significavano,
che, per quanto amore portavo a Dio, dalle passioni fanatiche
prima, poi dalle violenti, e alla fine dalle cupide le persone
loro, e i poderi, e le case tutelassi. Ed io di cuore mi consacrava alla
impresa, e certo per volontà non mancai al debito mio; ho fatto
quanto la mia natura dentro me mi concedeva, e quanto fuori la
veemenza degli accidenti mi consentiva. Se voi credevate fare
meglio, dovevate dirmelo allora, e venire a provare a quei tempi;
ma voi invece me pregaste, in me confidaste, chè di fare voi lo
esperimento mi parevate vaghi come i cani delle mazze. — Perchè
dunque mi avete tradito, e poi sempre e sempre calunniato; anzi,
a quanti vennero a dirmi <i>raca</i> traverso i fori del mio sepolcro con
aperte palme applaudito? Parvi esemplare questo? Parvi virtuoso?
La coscienza è il Pubblico Ministero di Dio; e le sue accuse, non
contaminate da infelici passioni, suonano sempre giuste; — voi
interrogatela, intanto che io riporto le vostre parole:
</p>

<p>
«..... Le passioni non hanno più freno; l'interesse è l'unico
motore della più parte delle azioni, e l'uomo sale imperturbato
i gradini dell'ignominia, come una volta avrebbe salito quelli
della virtù.... Questi mali dei tempi nostri notiamo liberamente
aiutando il ragionamento col paragone dei tempi antichi, non a
sfogo d'ire private, ma sibbene a pubblico insegnamento. <i>Quali
rimedii fossero buoni a ripararvi, male sapremmo indicare</i>, sebbene
di rimedii sia urgenza, se vuolsi trarre un qualche utile frutto
dai mutamenti dello Stato. Chi tiene oggi il Governo della Toscana
conosce al pari di noi questi mali; e scrivendo sulle virtù
degli Avi, non risparmiò il flagello di Nemesi alla codardia dei
nipoti degeneri. <i>Operi dunque come lo consigliano conoscenza di
tempi ed esperienza di Storia</i>. Noi non facciamo altro voto, se non
quello di <i>vedere inalzato l'altare della virtù accanto a quello della
libertà, onde abbiano culto ambedue</i>, quale si conviene a vergini
Dee, che amano pellegrinare sorelle fra le sventure e le follie
degli uomini.» — (<i>Conciliatore</i>, 28 febbraio 1849.)
</p>

<p>
<span class="pagenum" id="Page_510">[510]</span>
«Il Circolo Popolare di Firenze aveva intimato il Popolo a
proclamare la Repubblica oggi 1º marzo. Il Governo Provvisorio
fece allora intendere al Circolo, come unicamente all'Assemblea,
che tra pochi giorni sarà convocata, sia riserbato il votare
liberamente una forma di stabile Governo: la Repubblica proclamata
senza consiglio deliberato, non potere avere nè autorità
per sè, nè reputazione all'estero.
</p>

<p>
«Il Circolo, peraltro, non si appagava di queste ragioni, e
persisteva nel primo proponimento. Allora il Governo pubblicò
un Proclama, nel quale <i>applicava contro chiunque avesse turbato
con violenze la quiete pubblica il rigore delle Leggi Statarie</i>. Il Circolo
protestò contro il Governo; ma in pari tempo promise astenersi
da ogni manifestazione.
</p>

<p>
«<i>Così terminò questo incidente, che poteva avere gravi e dolorose
conseguenze, e la giornata di oggi sembra riuscire tranquilla</i>.»
</p>

<p>
In questo modo il <i>Conciliatore</i> del 1º marzo 1849, Giornale di
quella tenerezza per me che tutti conoscono, racconta il motivo
pel quale di quattro giorni protrassi la durata della Legge Stataria.
</p>

<p>
Avvertite cosa, che la impronta Accusa non bada: io voglio
dire come la Legge Stataria fosse spada a due tagli, e guardasse
a tenere in rispetto ogni maniera di gente, qualunque partito professasse,
o piuttosto fingesse, la quale con sedizioso attentato la
vita e la proprietà dei cittadini, o in altro modo l'ordine pubblico
sovvertisse; nè questo è già un mio ingegnoso trovato, conciossiachè
ricevesse manifesto commento dal fatto, dell'averla io quattro
interi giorni protratta per contenere la rivoluzione minacciata
nel 1º marzo 1849.
</p>

<p>
E quando il Ministro dello Interno propose, e il Presidente
del Governo accettò di richiamarla in vigore, io volli, che meno
comparisse il concetto politico, e più fosse messo in rilievo il <i>sociale</i>;
e di vero, nei <i>Considerandi</i>, unicamente si appella a <i>tranquillità
pubblica turbata da fatti, che formano brutto contrasto con l'ordine
pubblico generalmente mantenuto in Toscana</i>; e meglio si definisce
nello Articolo IV, per moto reazionario che cosa s'intenda. Ai caratteri
che deve presentare, io penso che nessun cittadino mai
potrebbe astenersi da contribuire con tutte le forze a comprimerlo:
«Moto reazionario,» si dice, «è quello il quale per le cause onde
procede, e pel fine cui è diretto, e pel suo materiale carattere,
<span class="pagenum" id="Page_511">[511]</span>
possa ritenersi attentato contro il Governo, o contro l'ordine stabilito,
o contro la pubblica tranquillità.» Nè qui rimasi, chè
quantunque a me non ispettasse in cotesti giorni la Presidenza del
Governo, che veniva esercitata da Giuseppe Montanelli, pure volli
conoscere i nomi degli uomini deputati a comporre la Commissione
preposta alla esecuzione della Legge, e non resi il foglio finchè non
seppi che erano tutti probi e miti; tali insomma da corrispondere
alle intenzioni del Governo.
</p>

<p>
Ai Giudici del Decreto del 10 luglio 1850 basta l'animo di
affermare: «Che tutto ciò fu fatto per comprimere la <i>reazione</i>, la
quale <i>in sostanza altro non era, che un desiderio di restaurazione</i>.»
</p>

<p>
Ho avuto luogo di notarlo altra volta: io pendo incerto se ingiurino
più profondamente le offese o le difese dei Magistrati, i
quali dettero opera fin qui a questa scandalosa procedura; fatto
sta, che esorbitanti suonano coteste parole, ed io, e quanti facciano
studio del Principato Costituzionale, dobbiamo considerarle
non meno alla dignità della Corona, che al Paese, vituperevoli. E
poichè mi accorgo che qui tra noi pochi fanno la parte loro, a
me piace e giova fare la mia, protestando altamente dal profondo
del carcere per la dignità della mia Patria e del Principato Costituzionale,
contro tanto disonesta sentenza.
</p>

<p>
Da simili proposizioni due conseguenze sono da trarsi, ed è
la prima, che male giudicherà di me chiunque ritenga l'enormezze
dell'Agro Aretino atti devoti alla causa del Principato Costituzionale;
la seconda, che nefando desiderio, e degno della universa
riprovazione è quello, che perduti uomini, ossa di trucidati
e ceneri di case arse ammucchiando, vi piantassero sopra la bandiera
dello assolutismo. — Lo so, per ventura pochi, e nondimeno
per onta della civiltà nostra anche troppi, vivono uomini fra noi
a cui basterebbe il cuore di mostrare l'ossuario dello Agro Aretino,
come la Svizzera addita adesso con orgoglio l'ossuario di Morat, e
non solo lo pensano, ma in isvergognate pagine lo scrivono.... Ah!
stracci la coscienza pubblica coteste pagine, testimonianza di giorni
di lutto per la nostra Patria.... le arda, e le disperda, perchè davvero
mai ceneri più esecrabili furono gittate in balía dei venti.
</p>

<p>
Perchè non avete raccontato i fatti che condussero il Governo
a decretare la Legge Stataria per le Campagne Aretine?
Eranvi ignoti forse? No, voi gli sapete. Forse ne andavano smarrite
le traccie? No, si trovano negli Archivii ministeriali, e voi ad
<span class="pagenum" id="Page_512">[512]</span>
una ad una avete sfogliate le carte (che adesso presumete contendere
a me), assistente uno ufficiale del Ministero. Bene io leggeva
cotesti miserandi Rapporti, per cui tutto sconfortato, <i>al tocco dopo la
mezzanotte</i> dei 24 marzo 1849, mandava per Dispaccio telegrafico
al Governo di Livorno:
</p>

<p>
«<i>La campagna di Arezzo è in preda al brigantaggio e allo assassinio.
I Pulicianesi hanno dato l'assalto a Castiglion Fiorentino. Vedete
s'è tempo adesso di dimostrazioni</i>.<a class="tag" id="tag514" href="#note514">[514]</a>»
</p>

<p>
Quello che non avete fatto voi (e ve ne correva santissimo
il dovere) farò io, o piuttosto lascerò che faccia Adriano Mari,
non avvocato ma storico diligente, e rimesso così, che alla sua
narrazione potremmo piuttosto aggiungere alcuni tratti più dolorosi
(dalla quale parte io volentieri mi assolvo), che emendarla
come esagerata:
</p>

<p>
«Riandate colla mente i fatti che precederono la emanazione
di quelle Leggi. L'assalto di Prato e la morte degli aggressori
sotto le mura di quella città, l'incendio delle Stazioni
della strada ferrata, le aggressioni e le offese ai tranquilli cittadini
sulle pubbliche vie, gl'insulti alle Guardie Nazionali, la
violazione del domicilio e gli oltraggi ad onorevoli magistrati
ed a pubblici officiali, erano fatti criminosi, che non uscivano
dalla categoria dei veri e proprii <i>delitti comuni</i>. E quando nella
repressione di tali eccessi avete la <i>causa proporzionata</i>, lo scopo
<i>certo</i> e <i>immediato</i>, come <i>andare sospettando</i> uno scopo supposto e
remoto? Come è lecito argomentare per via di congetture un'altra
intenzione, e ciò per <i>trovare rei</i> di alto tradimento? Gl'incendii
delle Stazioni, gli oltraggi alla Guardia Nazionale, le violenze,
le rapine, erano forse espansioni d'affetto al Principe, e
di attaccamento al Governo Costituzionale? I moti di Puliciano
e Laterina non erano diretti a impedire la decretata <i>mobilizzazione
della Guardia Civica</i>? Gli abitanti di Castiglion-Fiorentino,
qualunque fosse la loro opinione politica, non presero tutti le
armi a respingere l'assalto dato dagl'insorgenti? Non temevano
tutti che si rinnuovassero i tristi avvenimenti del 1799, e le
esorbitanze commesse al grido di — <i>Viva Maria</i>, — per cui nell'Agro
Aretino quella sacra invocazione divenne quasi sinonimo
di violenza e rapina?
</p>

<p>
<span class="pagenum" id="Page_513">[513]</span>
«Nel vero, io domando agli onesti di qualunque Partito: — Se
una turba forsennata vi avesse aggrediti nel vostro domicilio,
vilipesi e malmenati, siccome accadde ad alcuni gonfalonieri
non d'altro rei che di aver presso loro i ruoli della Guardia Nazionale;
se vi avesse minacciato di morte non per altra cagione,
che per avere in qualità di pubblici funzionarii eseguite incumbenze
inerenti al vostro ufficio, siccome occorse al cancelliere
Bandini, e al medico fiscale dottor Sebastiano Fabroni; se
fosse rimasto ucciso o ferito un parente, un amico vostro,
costretto suo malgrado a partecipare a un tumulto e a dare
l'assalto a una Terra, come fecero <i>con sacca e scuri</i><a class="tag" id="tag515" href="#note515">[515]</a> sotto le
mura di Castiglion-Fiorentino; se dentro quella Terra, ingiustamente
aggredita, abitato avessero le vostre famiglie; se là fossero
state le cose vostre più care: avreste o no desiderato di
essere soccorsi e protetti dal <i>Governo di fatto</i> con mezzi validi
e proporzionati? E, se a tempi e cose eccezionali occorrevano
eccezionali provvedimenti, avreste voi desiderato che la forza
inviata al ristabilimento dell'ordine fosse abbandonata a sè stessa,
o piuttosto guidata da una suprema autorità che ne vigilasse
la disciplina, ne frenasse e riparasse immediatamente le
intemperanze e gli arbitrii? Avreste voi desiderato, che questa
autorità spettasse, anzichè ad uomo fazioso, a cittadino onesto
e specchiato?... Chi è veramente imparziale, torni col pensiero
a quei tempi, a quei luoghi; interroghi il suo cuore, e pronunzi.
</p>

<p>
«Laonde non può cader dubbio sulla <i>necessità</i> di quelle misure
<span class="pagenum" id="Page_514">[514]</span>
eccezionali. Nè i meno discreti vorranno rimproverare il Romanelli
di avere opinato come il <i>Conciliatore</i>, che sosteneva i principii
di onesta e moderata libertà; e che tuttavia col nome di <i>Statuto</i>
continua a difendere a palmo a palmo il terreno delle istituzioni
liberali.» — «<a class="tag" id="tag516" href="#note516">[516]</a>Qualunque possano essere (diceva in quei
tempi il <i>Conciliatore</i>) le divergenze nelle idee e negli affetti, che
sempre, ed ora più che mai, in questa disgraziata Italia sono
stati occasione di discordie e di debolezze, vi sono due punti
nei quali è d'uopo intenderci e convenire, cioè:
</p>

<p>
«Il bisogno di salvare la dignità del Paese da qualunque
specie di prepotenza straniera;
</p>

<p>
«<i>Il bisogno di salvare l'ordine interno dai danni dell'anarchia,
qualunque sia la bandiera a cui nome si volesse provocarla</i>.
</p>

<p>
«Predichiamo la concordia, perchè vi sono tali cose in questione,
nelle quali nessuno potrebbe transigere, e per le quali è
debito sacro a tutti accorrere alla difesa. Avremo sempre una
parola di biasimo per chiunque si mostri indifferente ai mali
della Patria; <i>protesteremo contro ogni specie di violenza da qualunque
parte e per qualunque cagione essa muova</i>.» —
</p>

<p>
«Tuttavia supponete, che le insurrezioni di Puliciano e di
Laterina tendessero a ristabilire il governo granducale. Ciò non
è vero; ma supponete che dal processo apparisse. Potreste
mai da questo argomentare, che fosse precisamente e univocamente
contrario al ristabilimento di quel governo ciò che fu
fatto per impedire e comprimere le insurrezioni tendenti a
quello scopo? <i>Il fine</i> non giustifica tutti i mezzi; a buon fine può
essere inteso un <i>mezzo non buono</i>; e chi si oppone al <i>mezzo iniquo</i>
non è per questo che sia avverso al <i>fine buono</i>. Così l'opporsi
alle parziali insurrezioni, e con esse alle violenze, alle rapine,
e alla guerra civile, è referibile a ciò che il mezzo ha di cattivo
in sè stesso; ed è abusiva interpretazione il supporre, che il
Ministro facesse per avversione al <i>fine</i> ciò che era diretto a frenare
un <i>mezzo cattivo</i>.»<a class="tag" id="tag517" href="#note517">[517]</a>
</p>

<p>
Eh! male accorti e sciagurati che siete, i villani con la <i>scure</i> e
col <i>sacco</i>, a cui medita su le ragioni dei tempi, sono indizio pessimo
di male profondo. — Quando le sole passioni di fanatismo religioso o
di fanatismo politico ardono i petti mortali, copia di sangue allaga la
<span class="pagenum" id="Page_515">[515]</span>
terra; e se gl'imperversati mettono le mani nel bene degli altri,
e' lo fanno meno per avvantaggiare sè, che per danneggiare altrui.
Ora, difetto di provvidenze economiche, o motivo altro qualunque,
che a me non giova in questo momento indagare, ha generato per
le nostre campagne un nugolo di gente conosciuta col nome di
pigionali, contadini senza podere, incerti del domani, assediati dalla
dura necessità, corrotti dai vizii, come tutte le cose cattive fecondi,
trascorridori del comunismo, a cui, più che altri non pensa e urgentissimamente,
importa provvedere. Se io dica il vero, ecco, queste
carceri infami, dove voi potete patire che io rimanga chiuso,
ve ne fanno testimonianza; vedetele: esse traboccano di accusati,
la più parte villani, e la più parte ladri. Dal 1848 già di due terzi
crebbero i delitti. Il bilancio del Ministero di Giustizia e Grazia minaccia
diventare il più grave di tutti, attesa la spesa delle carceri.
Piena la prigione di Volterra, piena l'altra di San Gimignano; la
nuova prigione aggiunta a questa mia si è empita con foga pari
a quella con la quale la inclita gioventù nostra empirebbe la platea
dei Teatri, quando si mostrasse in iscena o la Cerrito o la Taglioni,
o quale altra femmina attaccata a paio di gambe più famose.
Vedete voi: possedete abbondanza di ladri da empire le vostre carceri,
senza avere bisogno di farvi morire con lenta tise i dabbene
uomini; ma fate voi... poichè così vi giova... solo guardatevi da dire
quello che non pensate, e soprattutto poi da stamparlo, onde la
torma dei famelici non impari, che acclamando il nome di un Principe
o di un Santo possa, non pure senza biasimo, ma con lode amplissima,
professare religione e politica con l'accetta e col sacco!
</p>

<p>
Altri esponga le ragioni del diritto: io assentendo ad una
voce che si confonde co' palpiti del mio cuore, vi dico che patria
carità imponeva alla trista illuvie si ponesse o almeno si tentasse
porre sollecito riparo. Nobilissime suonano in proposito le parole
di Lionardo Romanelli; ed io le cito a causa di onore: «Non ha
cuore di uomo il cittadino che rimane indifferente ai mali minacciati
al proprio paese, e che, potendoli prevenire o mitigare,
si astiene per basse paure, per umani rispetti, e per vile <i>egoismo</i>.»<a class="tag" id="tag518" href="#note518">[518]</a>
</p>

<p>
Ora poi è prezzo della opera udire le immanità del truculento
Commissario. Quinci innanzi non si rammenteranno più gli annegamenti
di Nantes, nè le lionesi stragi; la fama di Carrier, di
<span class="pagenum" id="Page_516">[516]</span>
Fouchè, di Lebon e di altri maladetti da Dio, si oscura: nacque in
Toscana chi tutti questi leverà di nido. — Lionardo Romanelli con le
istruzioni del Governo partiva; e quando gli fossero mancate, andava
seco la sua anima veramente cristiana. Arrivato a Montevarchi,
prima di tutto prescrive che non si facciano arresti irregolari
senza gli ordini dei Pretori di San Giovanni e di Montevarchi;
e poichè nonostante il suo comando, durante la notte, si sostengono
alcuni, egli accorre e gli libera. Procedendo, ammonisce
i soldati, che le opinioni rispettinsi, soltanto i tumulti e le violenze
reprimansi; ordina sia ritenuto uno, colpevole di violenze commesse
a Pergine e alla Pieve Presciana. Nel punto d'investire Puliciano,
gli abitanti gli mandano deputati per pace, ed ei gli accoglie;
alla erezione dell'Albero della Libertà in Puliciano contrasta;
procura si catturino quattro, perchè designati come fautori
della baruffa di Laterina da un ferito ch'ebbe a subire l'amputazione
di un braccio.
</p>

<p>
La Commissione straordinaria ecco instituisce le sue procedure. — Per
questa volta cadonmi le braccia; il <i>barbaro</i> ed <i>eccezionale</i>
processo già già le sue vittime divora; voltatevi proprio ad
Arezzo, per rabbrividire alla vista di strazii obliati in Toscana.
</p>

<p>
1<sup>a</sup> Procedura. — Per tumulto suscitato a Cortona, sotto pretesto
di mancanza di pane, e di rincaro del sale; <i>uno degl'imputati fu
condannato a un anno di casa di forza; e un altro a sei mesi.</i>
</p>

<p>
2<sup>a</sup> Procedura. — Per ispionaggio, e ragguagli menzogneri a
carico della Colonna mobile, allo scopo di commuovere a offesa di
lei gli uomini del contado; <i>rimandato per incompetenza</i>.
</p>

<p>
3<sup>a</sup> Procedura..... — interrotta per la mutazione del Governo.<a class="tag" id="tag519" href="#note519">[519]</a>
</p>

<p>
E qui finisce tutto. — Come tutto? E i multati dove sono? — Non
vi sono. — E gli Aretini passati dalle soldatesche palle, dove
giacciono essi? — In nessun luogo; sono tutti vivi. — Ma se i
Giudici del Decreto del 10 giugno 1850 hanno scritto, e stampato,
che la Legge Stataria del 23 marzo 1849 <i>non rimase lettera morta</i>!<a class="tag" id="tag520" href="#note520">[520]</a> — Che
volete che io vi dica? andatelo a domandare a cotesti
Giudici benedetti, che cosa abbiano inteso significare: in quanto a
me, me ne lavo le mani.
</p>

<p>
<span class="pagenum" id="Page_517">[517]</span>
«Con decreto de' 7 aprile successivo, emanato dal Guerrazzi
nella qualità di Capo del Potere Esecutivo, questa Legge fu estesa
a tutte le Terre, Borghi e Villaggi del Granducato.» — Così
prosegue l'Accusa.
</p>

<p>
E questo è <i>falso</i>. Io non estesi la Legge del 23 marzo a tutte
le campagne del Granducato <i>assolutamente</i>, ma sì <i>condizionalmente</i>
a quelle terre, borgate o campagne, dove <i>sotto mentiti pretesti si
commettono attentati contro la tranquillità pubblica, e la sicurezza delle
persone</i>. Costretto, per pubblica salute, a firmare Legge da me
perpetuamente aborrita, posi diligentissima cura a ben dichiarare
come io piegassi a farlo, unicamente in vista di delitti comuni:
</p>

<p>
«Il Capo del Potere Esecutivo provvisorio toscano:
</p>

<p>
«Quando il Governo ritirò la Legge del 22 febbraio p. p.,
sperò che la benignità sua non sarebbe scambiata con la debolezza,
e fosse tornata proficua al Paese la virtù del perdono.
Ora poichè, sotto mentiti pretesti, in alcune campagne e borgate
si commettono attentati contro la tranquillità pubblica, e la sicurezza
delle persone, il Rappresentante del Potere Esecutivo
toscano, per conseguire lo intento dichiarato nella sua Notificazione
del 1º aprile corrente,
</p>

<p>
«Decreta quanto appresso:
</p>

<p>
«Art. 1º La Legge Stataria del 23 marzo 1849, attivata per il
Compartimento di Arezzo, e la Commissione Militare con essa
istituita, <i>saranno</i> applicate in tutte le Terre, Borghi e Villaggi
dello Stato, <i>in cui si verificassero gli attentati disordini definiti allo
Art. IV di detta Legge</i>.
</p>

<p>
«Art. 2º. Tosto che per Rapporti o per altre notizie, pervenute
al Ministero dello Interno, si abbia cognizione di qualche
fatto della indole surriferita, la Terra, il Borgo, Comunello o
Villaggio in cui sia accaduto, verrà subito militarmente occupato
dalla Colonna mobile.
</p>

<p>
«Art. 3º Le spese della occupazione, una volta che sia stata
ordinata, saranno sempre e in qualunque caso sopportate dalla
Comunità, Borgo, Comunello o Villaggio, che vi avranno dato
causa, salvo ad essi il diritto di rivalsa contro gli autori dei
disordini, coerentemente alle disposizioni espresse nell'Art. 3º
della Legge anzidetta.
</p>

<p>
«Art. 4º Il Ministro Segretario di Stato ec.
</p>

<p class="indr">
«<span class="smcap">Guerrazzi.</span>»
</p>

<p>
<span class="pagenum" id="Page_518">[518]</span>
Vediamo quale fosse questa mia Notificazione del primo
aprile:
</p>

<p>
«Toscani! — Finchè l'Assemblea Costituente toscana non
abbia deliberato le sorti politiche del Paese, il <i>Rappresentante</i>
del Potere Esecutivo, volendo non essere minore della fiducia in
lui riposta dal Popolo, dichiara ch'egli procederà severissimo
contro <i>ogni attentato o d'individui o di partiti, diretto contro la
quiete e sicurezza pubbliche, e la indipendenza che deve restare inviolata
al voto dell'Assemblea</i>.» — Vedi <i>Monitore</i> del 2 aprile.
</p>

<p>
Io vorrei sapere un po' che cosa provoca la rampogna dell'Accusa
in questo mio Decreto. Il provvedimento in sè stesso? o il modo
col quale venne adoperato? o il fine politico? o le conseguenze che
ha partorito? Se non si distingue, male s'incolpa, e peggio possiamo
difenderci. Chi ama pescare nel torbo, contamina le acque; io
vo' che si chiariscano. Supposto che all'Accusa fastidisca il provvedimento
in sè stesso, dirò, che quando la salute della Società
venga minacciata da pericolo estremo, furono i partiti straordinarii
adoperati sempre, ed anche lodati; a patto però che il pericolo
sia vero, non mentito per arte, o sognato per paura, e
le misure eccezionali durino poco, si applichino con discrezione,
e soprattutto si ponga mente a questo, che invece di rimediare ai
mali umori, non gl'intristiscano e rendano per ira concentrata, e
per profondo odio, insanabili. Di provvisioni straordinarie, pensai
che nello aprile del 1849 potesse correre da un punto all'altro
necessità per cause comuni, e per cause politiche. Per cause comuni, — perchè
sbigottito io considerava il corpo sociale propendere
a disciogliersi con inestimabile celerità; e se mi opponessero che
altri pure pervenne a tenerlo fermo senza siffatti rimedii, io prima
di tutto risponderei, dubitare assai che questo siasi ottenuto in
modo sicuro, perchè il proverbio insegna, che le case salde non
si puntellano, e di puntelli io qui ne vedo molti, anzi troppi;
e poi a reggerlo vi furono adoperate forze, le quali erano state
per altro uso disposte; ancora, che fu fatto uso di forze da ogni
previsione nostra lontane; e finalmente non somministrare a confortarci
motivo i delitti comuni dal 1848 in poi cresciuti di due terzi,
con giusto timore che qui il mal progresso non sia per fermarsi. Rispetto
a cause politiche, — perchè la esperienza dimostra che da un
lato i Partiti vinti, prima di morire, ordinariamente prorompono in atti
disperati e feroci; i vittoriosi, per consueto, in atti superbi e bestiali.
<span class="pagenum" id="Page_519">[519]</span>
In quanto al modo col quale la Legge Stataria venne applicata, ho già
chiarito come non abbia fatto piangere nessuno; onde quando ogni
altra lode mi venga a mancare, io non avrò perduto la gloria, che
avventurandomi nelle vicende politiche desiderai conservarmi illesa,
e che a Pericle moribondo parve doversi anteporre ad ogni
altra, intendo dire, di non avere messo per colpa mia in gramaglia
nessuno.<a class="tag" id="tag521" href="#note521">[521]</a> Se poi si volesse biasimarne il fine, a meno che
non si pretenda che io dovessi rimanermi come Nerone a cantare
su la torre, mentre andava a fuoco e a fiamma il Paese, io non
so con quanto o senno o coscienza mi vogliano riprendere; e per
quello che concerne il fine politico, è di evidenza intuitiva
che la Legge del 7 aprile fosse arme apparecchiata contro l'estreme
violenze dei Faziosi. Invero, se l'Assemblea io sapeva che
stesse per deliberare la Repubblica, quali timori erano questi
miei? Non cadevano paure, imperciocchè i Faziosi ne avrebbero
acceso i falò, e levate al cielo le grida. I sospetti non versavano,
nè potevano versare, che su questo: o che i Deputati a dare il
voto per la restaurazione si peritassero, o che per improntitudine
di Partito la deliberazione dell'Assemblea si volesse a forza,
come minacciavano, cancellare.
</p>

<p>
Intorno alle conseguenze rammento, che la Corte Regia di
Lucca col Decreto del 4 giugno non solo si astenne da improbarle
come delittuose, ma come prudenti le commendò. Nè per
me volendosi, o potendosi addurre ragioni che valessero oltre
quelle contenute nel Decreto allegato, torno, come ogni buon
cittadino deve fare, a piangere amaramente su lo spettacolo, che
nello stesso paese, — sotto le leggi medesime, — a breve distanza, — nella
causa medesima, — giudicando lo adempimento della stessa
misura, — ciò che per alcuni Giudici fu argomento di lode, per
altri possa esserlo, non dico di biasimo, ma (ed empie di orrore!)
di capitalissima accusa.
</p>

<p>
Però di queste tre Leggi, la prima non mi riguarda, e non
fu mandata mai ad esecuzione; e mantenuta da me per impedire
che per prepotenza di Faziosi, la forma Repubblicana, la decadenza
del Principe, e la Unione con Roma s'imponessero, dispersa appena
cotesta bufera fu da me abrogata; la seconda, comunque da
me non firmata, intesi che alla repressione di delitti comuni di
<span class="pagenum" id="Page_520">[520]</span>
pessima indole principalmente mirasse, non avvertita la maschera
sotto la quale presumevano andare impuniti; la terza accenna a
delitti comuni, e si propone per iscopo di assicurare la libera votazione
dell'Assemblea nel vitale partito, <i>se e come Toscana avesse
ad unirsi con Roma</i>.
</p>
</div>

<div class="chapter">
<h2 id="cap27">
XXVII.<br />
<span class="smaller">Intorno all'Accusa della soppressione del Consiglio generale
Toscano, e della mutata forma delle Elezioni.</span>
</h2>

<p>
Il Parlamento fu soppresso dal partito prevalente, col Decreto
promulgato nel giorno otto febbraio sotto le Loggie dell'Orgagna
alla presenza del Popolo, come nelle pagine che venni in altra parte
di questo scritto dettando fu largamente provato.
</p>

<p>
Lo soppresse la stampa repubblicana furiosissima e incalzante.
Torniamo a gittare uno sguardo sopra <i>nuovi documenti</i> di quella,
e vediamo se davanti un tanto percuotere di ariete, quando anco
altro non fosse stato, avrebbe potuto il Parlamento sostenersi.
</p>

<p>
«La Costituzione e lo Statuto scompaiono col Principe disertore:
noi ricorderemo ai Deputati della Toscana, ch'eglino,
come Consiglio deliberativo, hanno compiuto l'opera loro......
Il Senato, grottesca parodia della ciarliera Camera dei Pari di
Francia, violatrice della Costituzione, di ogni mandato, di ogni
sovranità; il Senato, autorità unicamente fittizia, più non esiste
in Toscana; egli altro non era che una superfetazione del potere
reale;<a class="tag" id="tag522" href="#note522">[522]</a> questo caduto, il maggiorasco dell'Aristocrazia già
cadente ha perduto ogni nerbo di vita, anzi ogni vitalità costituzionale
e deliberativa. Il nostro Senato, come quello di Francia,
rimarrà rimembranza più o meno ridicola, più o meno riprovevole,
secondo gli effetti che resulteranno dalle ultime sue
sbadigliate elucubrazioni. Il Senato, figlio accarezzato dello
Statuto, è <i>sepolto con lui</i>.» — (<i>Alba</i> del 9 febbraio 1849.)
</p>

<p>
«Oggi gridiamo francamente al Governo di Toscana, ai Democratici
<span class="pagenum" id="Page_521">[521]</span>
di Toscana, quello che <i>il Popolo in questi dì domandò
ai suoi reggitori</i>, quello che scrisse su le mura di tutte le vie di
Firenze: <i>Unione con Roma! Uno Stato solo di Toscana con Roma.</i>
</p>

<p>
«Dare indietro — sarebbe tradimento, apostasia; sarebbe
un volere sepolta la fede combattuta da tanti dolori sotto le bandiere
della prima vittoria.
</p>

<p>
«L'Assemblea Toscana <i>è disciolta</i>.» — (<i>Alba</i>, 11 febbraio 1849.)
</p>

<p>
Il <i>Nazionale</i> del 10 febbraio 1849, più mite nelle frasi ma
non meno assoluto nel concetto, così si esprime riguardo alla Camera:
</p>

<p>
«I rimedii e gli ordinamenti che potevano attendersi da mature
deliberazioni delle Assemblee Legislative, ora necessitano
subito. Le Assemblee stesse nè <i>giuridicamente</i> nè <i>decorosamente</i>
possono continuare ad esistere: quando il Governo credesse
utile od opportuno di circondarsi di Assemblee deliberanti,
dalla sua stessa indole <i>sarebbe costretto a interrogare la volontà
del Paese per mezzo del suffragio universale</i>.»
</p>

<p>
E la <i>Costituente Italiana</i> del 9 febbraio parla così più dittatorialmente
al Governo Provvisorio:
</p>

<p>
«Innanzi a tutto ei deve sgombrarsi la strada, concentrare
in sè tutta la vita del Popolo, rompere nettamente in faccia agli
avanzi di un'epoca che ormai è rinnegata. <i>Il Consiglio generale
dei Deputati è instituzione tale che, dopo il fatto d'oggi, non ha più
corso</i>....; è inutile ordigno che, senza aggiungere forza, vizia
il carattere e lo spirito della rivoluzione.»
</p>

<p>
E non solo la stampa repubblicana, ma quella eziandio che
si chiamava conservatrice, e si diceva ed era organo di frazione
notabile e più moderata del Partito Costituzionale, si univa a provocare
lo scioglimento del Consiglio. E questa testimonianza io
consegno alla Storia, perchè, giudicando delle azioni umane, ne
faccia tesoro. «Oggi peraltro che un Governo Provvisorio è instituito,
mal sappiamo intendere che resti a farsi dai Rappresentanti.
Senza parlare delle cessate ragioni del loro mandato, giacchè
in tempi di crisi politiche <i>necessariamente rovina ogni giuridico
fondamento al Potere</i>, inutile affatto ci sembra oggi ogni loro
azione. Però il Governo disciolga la Camera, e col principio accettato
del suffragio universale faccia nuovo appello al Paese,
<i>o i Deputati provvederanno al loro decoro con una volontaria dimissione</i>.» — (<i>Conciliatore</i>
del 9 febbraio 1849.) — Nè già una volta
<span class="pagenum" id="Page_522">[522]</span>
sola, ma subito il giorno dopo magistralmente, secondo il consueto:
«a questo pensi il Governo <i>sorto dalla necessità del momento</i>, onde
non compromettere (<i>sic</i>) inutilmente la tranquillità del Paese,
<i>che nuovamente consultato col suffragio universale ha un modo legittimo
di manifestare la sua volontà su la normale costituzione dello
Stato</i>.» — (<i>Conciliatore</i> del 12 febbraio 1849.)
</p>

<p>
Pertanto, senza discrepanza, universale urgeva allora la opinione
pubblica per lo scioglimento del Consiglio.
</p>

<p>
Forse taluno opporrà: — E che ti faceva quello che quivi si
bisbigliava? Dovevi lasciar dire le genti, e stare fermo come
torre. La stampa è stampa, nè ha virtù di prendere pel collo un
Ministro. — Anche in tempi ordinarii, la stampa è forza tale a cui
sembra piuttosto l'opporci efficace di quello che sia.
</p>

<div class="poem">
<p>Vostro saver non ha contrasto a lei;</p>
<p>Ella provvede, giudica e persegue</p>
<p>Suo regno.</p>
</div>

<p>
Ed io allego la stampa come organo di Partito trionfante;
sicchè vedete che poco riparo le poteva fare la gente. Gli uomini
politici vengono mossi non solo dalla pressione presente, bensì
ancora dal presagio degli umori che i partiti presi siano capaci
a generare. I signori Fitz James, Dreux Brezé, De la Tour
du Pin, Montauban, e Mortemart, svisceratissimi del ramo maggiore
di Casa Borbona, si accostarono al trono di Luigi Filippo
dichiarando solennemente nello agosto del 1830, questo avere operato
non già per diffalta di fede, a cui gentil sangue di Francia
non faceva mai mancamento, bensì per salvare la Patria dall'anarchia
apparecchiata a divorare, e da tale pensiero essersi trovati
costretti con irresistibile violenza.
</p>

<p>
Il Parlamento, siccome il <i>Conciliatore</i> accenna, cessava per
necessità delle vicende accadute, perocchè mancassero la ragione
del mandato, e il modo di esercitarlo: la <i>ragione</i>, non potendo
estendersi, secondo la indole di qualsivoglia altro mandato, a cose
nè espressamente nè virtualmente contemplate; il <i>modo</i>, essendo
venuta meno la facoltà di operare co' Poteri indicati nello Statuto.
Nella guisa stessa che cadeva il Ministero per l'assenza della Corona,
cadeva il Parlamento, e con loro tutta la macchina governativa.
Il Parlamento, giusta le regole di Diritto Costituzionale, a
cagione di questo successo non aveva neanche bisogno di pronunzia
<span class="pagenum" id="Page_523">[523]</span>
per disciogliersi; era cessato <i>ipso jure et facto</i>; e, dirittamente
avverte l'organo che si vantava del Partito moderato, il <i>Conciliatore</i>,
non si sapeva comprendere nè in virtù di quale fondamento
giuridico, nè a qual fine continuasse a sedere.
</p>

<p>
Il Parlamento ancora si disfece da sè stesso quando nella seduta
dell'otto febbraio, secondo che a suo luogo ho fatto conoscere,
taluno dei suoi membri dichiarò, che, eletto il Governo Provvisorio,
intendeva cessati i suoi poteri; tale altro sostenne mancare
perfino di facoltà per eleggerlo; parecchi finalmente si astennero
da votare, o votarono come semplici cittadini. Come dunque mantenere
in vita un corpo che <i>da sè stesso esibiva la sua fede di morte</i>?
</p>

<p>
Il Parlamento disfece sè stesso quando molti Deputati si assentarono,
dimostrando col fatto che non volevano prendere parte
alle deliberazioni.
</p>

<p>
Con quale senno o consiglio l'Accusa rimprovera avere
sciolto il Parlamento, quando lo ritiene esposto a violenze
estreme?
</p>

<p>
Un poco di buona fede anche per me: i Romani privavano
dell'acqua e del fuoco i proscritti, ma non ho mai inteso dire che
i Romani, o Popolo altro qualunque, privassero alcuno della buona
fede; dunque se l'Accusa non mi vuole privare della buona fede,
e va persuasa di quanto scrive, o come può ella credere che il
Parlamento avrebbe voluto o potuto adunarsi dopo la giornata
dell'8 febbraio?
</p>

<p>
No; il Parlamento, per le regole costituzionali, a cagione dell'assenza
della Corona, era cessato; egli non poteva esercitare altramente
il suo ufficio, privo di mandato per istarsi al fianco di
Governo impreveduto: e questo in diritto; — in fatto, non voleva
più adunarsi quando parte dei suoi membri disertava le sedute;
non poteva più adunarsi, quando dal suo seno sorgevano voci ad
ammonirlo della sua incapacità a perdurare; quando il Popolo
lo aveva soppresso, e incalzava per la Unione con Roma; quando
la opinione universale gli urlava negli orecchi ch'era morto, e che
dirittamente pensò quando, con le sue proprie gambe, andò a farsi
sotterrare.
</p>

<p>
Cause irresistibili erano queste per confermare il Decreto di
scioglimento, il quale non ebbe altra virtù che constatare un fatto
oggi mai compíto dalla mancanza di uno dei tre Poteri costituzionali,
e per la volontà del Partito trionfante.
</p>

<p>
<span class="pagenum" id="Page_524">[524]</span>
Inoltre, l'uomo di Stato che o per volontà propria, o per prepotenza
di casi, si pone a capo di un moto rivoluzionario per contenerlo
e dirigerlo, non può mica fare come Diogene, il quale pretendeva
entrare in teatro quando gli altri tutti ne uscivano. Senno
e potenza consistono nello allentare il moto deviandolo a poco a
poco: ora, senza il Decreto che il Parlamento scioglieva e chiamava
il Paese a deliberare intorno alle sue sorti, non si sarebbe
potuto in verun modo resistere alla veemenza del Popolo, il quale
instava per la Unione con Roma, e per la decadenza del Principe.
</p>

<p>
E quello che merita considerazione maggiore si è, che senza
questa provvidenza non si potevano, a mio parere, aprire le porte
del ritorno al Granduca. Ragioniamo, e vediamo se il mio concetto
è giusto.
</p>

<p>
Poichè la Corona, abbandonando il Governo, aveva lasciato
il Paese senza autorità, e il Partito Repubblicano, valendosi della occasione,
aveva preso il disopra; tre soli modi occorrevano a ristabilire
il Governo Costituzionale. Questi modi erano: 1º Armi
straniere; 2º Accidente interno; 3º Consenso universale.
</p>

<p>
Che si avesse ricorso ad armi straniere, non era pensiero che
potesse cadermi nella mente; e neppure, io m'induco a credere, in
quella dell'Accusa: e dov'ella, ai giorni che corrono, il contrario mi
dicesse e giurasse, io la terrei spergiura. Infatti, due volte abbiamo
veduto ai tempi nostri il mondo armato ricondurre i Borboni in Francia,
e il mondo armato non bastò due volte a dare loro stabile fondamento,
però che il Popolo mantenne sempre vivo quel dolore nell'anima
di sopportare il regno come un giogo di umiliazione impostogli
nel giorno della sventura dalla superbia straniera; per la
quale cosa, il tempo, invece di lenirlo, lo inciprignì per modo che
poi ne uscirono quegli effetti, che, pessimi pel Principato, neppure
pei Popoli si possono dire lieti. Nè questo esempio è singolare nella
Storia. In Inghilterra il voto del libero Parlamento aperse durevoli
e prosperose a Carlo II Stuardo le porte del ritorno al soglio paterno;
mentre Giacomo II, suo fratello, sovvenuto dalle armi di
Francia, non ricuperò il trono, e perdè irrevocabilmente lo amore
degl'Inglesi.<a class="tag" id="tag523" href="#note523">[523]</a> Quando le armi straniere muovono ad aiutarti, di
<span class="pagenum" id="Page_525">[525]</span>
rado avviene che nol facciano per solo comodo proprio; quando
anche vi si conducano un poco per benefizio tuo, nonostante il comodo
loro sarà sempre troppo la maggior parte: per la quale cosa
esse ti tengono subietto, e ti tolgono la riputazione di poterti reggere
da te; onde per necessità ti poni in perpetua tutela altrui. Da
un lato acquisti fama e atteggiamento di debole, dall'altro perdi
la confidenza, perchè tu stesso mostri non ti volere o non ti potere
fidare; ed è il primo dannoso, il secondo senza rimedio. Ad
ogni modo, senza che io vi spenda intorno altre parole, la chiamata
delle armi straniere dagli uomini politici è reputata infelice
consiglio negli Stati grandi, pessimo nei piccoli. Solo può
giustificarla la disperazione di ogni altro partito; ma a questo
estremo non eravamo noi, e sarà dimostrato in appresso. E poi,
mi rimane in cuore una speranza che consigli spontanei non abbiano
fatto repudiare la sapienza comune e le tradizioni avite; nè
a farmela deporre mi costringe la opposta apparenza, imperciocchè
io conosca a prova quanto empia sia la virtù della necessità
politica, e solo menti affatto plebee possono giudicarla arte
fraudolenta di privato interesse.
</p>

<p>
E chi nel febbraio del 1849 avremmo potuto chiamare? Per
avventura gli Austriaci? Ma nè sì sollecite nè così infelici potevano
presagirsi le sorti della guerra italiana; e in ogni caso,
io non poteva prevedere davvero che s'invocassero per ausiliarii
quelli che, salendo al Potere, trovavo, da tre Ministeri precedenti
al mio, dichiarati nemici. Tradizionale correva per Toscana
tutta la fama che uomini svisceratissimi della Monarchia
e di senno antico, miei predecessori nel Ministero, avevano sempre
avversato la introduzione di armi straniere in Patria, e di
taluno si diceva eziandio che, piuttosto di consentirla, avesse
scelto rassegnare la carica. Avremmo chiamato i Piemontesi? Rammentisi
senza amarezza, e non per incolpare cotesti Popoli, speranza
e decoro del nostro Paese, ma sì taluno di coloro che in
quel tempo gli resse, come meschine cupidità, in mal punto messe
<span class="pagenum" id="Page_526">[526]</span>
in campo, facessero diffidare dei loro aiuti. Vorrei anche credere
di leggieri quello che ci assicurava il Ministro piemontese, intendo
dire, le molestie tutte non dipartirsi già dal Governo, ma sì dalla
<i>trista genìa degli uomini zelanti</i> che dimorava a Sarzana, se l'azione
diretta del Governo nel negozio dell'Avenza non mi costringesse a
dubitarne. — Comunque sia, Piemontesi o non Piemontesi, entrando
su le nostre terre in sembianza ostile, diventavano stranieri;
e questo non sarebbe stato bene per noi, nè per loro. Dunque,
alle armi non domestiche, molto meno alle straniere, non dovevo
immaginare che si volesse nè che fosse bisogno ricorrere. E qui
mi si conceda che a mente tranquilla torni a lamentare la subitezza
di Vincenzo Gioberti, peccato ordinario delle indoli generose;
però che io gli scrivessi nel 21 febbraio la Nota referita nelle
precedenti pagine proprio per porgergli l'addentellato onde trovar
modo a comporre prudentemente le cose italiane ogni giorno più
ardue; ed è da credersi che lo avremmo trovato. Piacque ai Cieli
altrimenti!
</p>

<p>
Gli accidenti interni, o rivoluzioni condotte per forza, senza
sangue non si operano; male, se le forze dei Partiti si equilibrano;
peggio, se no. Feroce nel primo caso la guerra civile; nel secondo
ferocissima e spietata: imperciocchè allora vi si unisca la paura;
e di questo fu toccato altrove.
</p>

<p>
Nel caso nostro i Faziosi nell'8 febbraio, e quelli che, senza
parteciparne le opinioni, pure aderivano a loro in quel momento
di ebbrezza, <i>non parevano</i> la minorità; ma sedato lo impeto, il Partito
Costituzionale doveva riprendere il di sopra. E posto ancora
che fossero i più deboli, rimane sempre vero, ch'essi, come più audaci
e maneschi, dominavano lo Stato, e da un punto all'altro
diventando Governo era da aspettarci che ponessero in pratica il
principio di vincere ogni ostacolo con la forza, e col terrore mantenersi.
Intanto la guerra civile si manifestava da ogni parte con
orribili indizii. Credei, e credo davanti a Dio e davanti agli uomini,
che il mio dovere m'imponesse impedire che i cittadini si
sbranassero, e questo, secondo le mie forze, ho procurato fare, e
fino all'ultimo ho fatto. Temperare i Partiti estremi onde non venissero
al sangue, mi parve principale scopo della missione alla
quale la Provvidenza mi aveva riservato. Se da un lato tentai reprimere
i moti reazionarii e sovversivi la società, dall'altro prevenni
persecuzioni, vendette, e gli <i>effetti trucissimi della paura</i>. Recuperare
<span class="pagenum" id="Page_527">[527]</span>
lo Stato col mezzo della guerra civile, torna lo stesso che
incendiare la casa per rientrarvi.
</p>

<p>
Il nostro Principe si proclamava altamente nemico alla guerra
civile: «Alcuni torbidi scoppiati nel seno della Toscana mi consigliarono
a chiamarvi intorno a me da ogni parte dello Stato, e
non già che l'animo mio soffrisse di promuovere la <i>guerra domestica</i>,
e di porre gli uni contro gli altri coloro che tutti sono
ugualmente miei figli.» — (Proclama di S. A. del 4 settembre
1849.) — E questo, come vedremo, ha poi detto sempre. La guerra
civile deve detestarsi da tutti, e detestai; e così facendo, ho
adempito ai miei doveri di cristiano e di cittadino, e certamente
corrisposto alle intenzioni del Principe.
</p>

<p>
Ripetere qui quanto già dissi intorno alle ragioni dei tempi
e agli umori dei Popoli, sarebbe certamente sazievole: solo piacemi
riferire adesso due esempii, il primo antico, il secondo odierno,
e ciò nello scopo che l'uno all'altro serva di confronto. Sul
principiare della Rivoluzione di Francia del 1789, il Popolo concitato
a sdegno contro certo Thommassin, da lui creduto incettatore,
lo chiama a morte; chiuso, per salvarlo, nella prigione di Poissy,
l'onda del Popolo batte fremente le porte del carcere. L'Assemblea,
sollecita a riparare i mali, manda uomini apposta per tutelarlo
dalla furia delle moltitudini, e il Vescovo di Chartres, anima
di angiolo, con parole soavi di amore e di cristiana carità si affatica
a raumiliarle, e lo facea, se una voce proterva ad un tratto
non prorompeva in questo concetto: «Or vedete, Sauvage, perchè
povero, lasciarono perire; questo poi, perchè ricco, vogliono salvare.»
Al tristo grido il furore degli accorsi divampa, le imposte
scassinate, volano in pezzi, già fuori del carcere il misero prigioniero
strascinano, le spade già di sinistra luce balenano. Lo
egregio Vescovo, non gli sovvenendo ormai partito migliore,
s'inginocchia, i Deputati dell'Assemblea lo imitano, e tutti insieme,
non senza lagrime, tendono supplichevoli le mani al Popolo,
implorando la vita al Thommassin. «No, — ha da morire;» risponde
la turba. Nè anche adesso si sgomenta il Vescovo: e
«Voi cristiani siete» egli dice, «concedete dunque che da cristiano
muoia; bastivi uccidere il corpo, deh! abbia salva almeno l'anima.»
Allora il Vescovo riceve la confessione del meschino, e
levata la destra lo scioglie benedicendo dai suoi peccati; quindi
aggiunge con voce benigna: «Voi lo potete trucidare adesso.»
<span class="pagenum" id="Page_528">[528]</span>
Il Popolo si sente ammollire la durezza del cuore; non osa: e il
Thommassin è salvato.
</p>

<p>
Certa sera del marzo 1849 io mi riduceva al Palazzo Vecchio,
quando posto il piè su la piazza scôrsi moltitudine di Popolo imperversarvi
dintorno; e un grido funesto mi percosse: «<i>Li vogliamo
morti.</i>» Accorrendo vidi come la Guardia Nazionale ritrattasi
nel quartiere avesse chiuso le imposte, con poco frutto però,
chè la calca facendo forza minacciava fracassarle; tempo non mi
parve cotesto di fermarmi a interrogare di che cosa si trattasse,
nè gli arrestati qual nome si avessero: uomini erano. Penetrato a
stento nell'atrio dove mette capo l'usciolino del quartiere, questo
pure rinvenni custodito dalla moltitudine sospettosa, e chiuso per
di dentro: bussai più volte, ma non si attentavano aprire; se non
che avendo ravvisata la mia voce lo schiusero un poco, tanto che
io potessi entrare, e subito tornarono a chiuderlo dopo le spalle.
Mi apparvero davanti due giovani, morti giudicati alle sembianze;
ignoto il primo, notissimo il secondo, ch'era Tommaso Fornetti.
Amicizia antica mi legava con la sua famiglia, con la sua parentela,
con lui, del mio Studio onorevole ed onorato frequentatore;
e se non fui io che feci ottenergli lo impiego di Segretario al Ministero
degli Esteri (chè di tanto non posso vantarmi), certo egli
mi provò in cotesta congiuntura caldissimo e non inefficace promotore.
Quando la volontà del Principe mi assunse al Ministero,
egli si dimise dal segretariato, dubitando forse non essere mantenuto,
a cagione dello scrivere, che faceva nel Giornale — <i>Il Conciliatore</i>,
che per seminare zizzania pareva nato a posta, ed in ciò
ebbe torto; nè dopo cotesto atto non giustificato dal dubbio che
accenno, nè, a parere mio, da verun'altra ragionevole causa, mi
era più comparso davanti. «Se' tu, Maso?» gli dissi amorevole.
«Ch'è stato?» — Ed egli narravami, che essendogli occorso su
pei canti certo <i>Manifesto</i> pieno di atrocità, non aveva potuto tenersi
e lo aveva strappato; ora trovarsi tratto costà in presentissimo
pericolo, perchè le imposte della porta minacciavano cedere, e
già i calcinacci per le reggi commosse violentemente cadevano. — Allora
ripresi: «Benedetto ragazzo, e chi t'insegna a metterti
in questi ginestraj! E mentre sudo acqua e sangue perchè la
stadera non trabocchi, tu vai a caricarla di nuovi pesi! Però tutto
questo non vale nulla adesso: vieni e tenterò di salvarti.....»
Schiusa un tal poco la porta, raccomandai alle Guardie Nazionali,
<span class="pagenum" id="Page_529">[529]</span>
che appena uscito mi formassero argine dietro, e poi presi ambedue
i giovani sotto le braccia; e «Su via coraggio» dissi loro, «andiamo.»
E trassi fuori risoluto con loro. Le Guardie Nazionali
animose si posero e pronte fra noi e la moltitudine arrabbiata.
Già avevamo mosso cinque passi o sei, quando, fra gli urli che
c'intronavano le orecchie, se ne levò uno così in tristezza come
in fragore soperchiante agli altri, che gridò: «Perchè sono Signori
è venuto a salvarli; se fossero stati poveri potevano <i>agganghire</i>.»
Facciamo presto, raccomandava ai giovani, chè conosceva
i goccioloni forieri del rovescio, quando ad un tratto non ci potendo
raggiungere ci lasciarono andare dietro una pistolettata, la
quale per ventura non colse noi, ma stracciò uno orecchio al custode
dello ufficio dell'Ambasciata inglese. «Facciamo presto, chè
non ci arrivi la seconda» raccomandai da capo; e sorressi i
pericolanti e li condussi in casa, facendo quello che tra gente di
cuore si costuma. Fornetti fu accolto dai miei familiari, che lo conoscevano
<i>ab antiquo</i>, come un parente di casa. Allora seppi l'altro
chiamarsi Lenzoni, ed essere figlio della illustre Donna, che
tanto fu pia alla memoria di Giovanni Boccaccio, di cui gl'ingrati
concittadini ignorano perfino il sepolcro; e quantunque io poco sia
uso a dimostrarlo, mi sentii tutto commosso della pietà di questo
dabben figlio, che si preoccupava meno del pericolo passato e
della tremenda agitazione presente, che dell'angoscia della Madre
sua, se per sorte le fosse giunta notizia del caso, corrotta, come
suole, od aggravata dalla fama.
</p>

<p>
Non potendo consentire che uscisse, lo consigliai a scrivere,
e la lettera pervenne celere, quanto l'amore del figlio e l'ansietà
materna potevano desiderare. Nel partire, ordinai ai miei di casa
li tenessero sollevati; rinforzassero internamente le porte, e non
aprissero, badassero bene, a nessuno, se non udivano la mia voce.
La folla brontolando si sciolse, non però in modo che per buona
pezza della serata qualche capannello dei più pertinaci non rimanesse
a imprecare e a minacciare. A notte fitta, Ottavio Lenzoni
venne pel fratello, e a lui, ricevute e risposte convenevoli parole,
liberamente lo affidai: Fornelli poi, quando tempo mi parve, attaccata
la carrozza, non senza calde raccomandazioni di pensare a
sua madre, e astenersi da commettere sè stesso a pericolo di vita,
feci accompagnare alla sua dimora.
</p>

<p>
Questi esempii mi è parso dovere addurre per dimostrare a
<span class="pagenum" id="Page_530">[530]</span>
quanto sottile capello stia sovente raccomandata la vita degli uomini,
e la sicurezza pubblica, e più per fare conoscere quali espedienti
fossero i miei per tutelare la città e i cittadini: ora io ammaestrato
dall'amara esperienza del vivere fra gli uomini, comprendo
benissimo che il secolo ingrato il benefizio ricevuto
dimentichi, ed anche che acerbo lo sopporti; ma ricavare dal benefizio
argomenti per nuocere a colui che lo fece, oh! questo è
orribile; — io per me non dubito punto bandire al mondo, che
chi tale costuma, avvelena la virtù nelle sue divine sorgenti.
</p>

<p>
E, orribile, orribile a pensarsi, in questo modo appunto adoperò
l'Accusa! — Se sia vero qui si manifesta. — La mia Difesa
allegava la violenza irresistibile sopra di me esercitata, la necessità
di cedere in parte per la comune salvezza, il molto bene mercè
mia procurato a vantaggio dei cittadini, contenendo o reprimendo le
turbe tumultuanti; e i Giudici, questi fatti accogliendo, ecco in qual
modo gli avvelenano: Appunto perchè il prevenuto Guerrazzi riuscì
più volte, COME RACCONTA, a contenere e a reprimere le turbe tumultuanti,
in benefizio dei cittadini, questo a chiara prova dimostra
che a posta sua poteva governarle; e se le poteva governare, ciò
significa ancora che egli non ha dovuto sperimentarle violente!!<a class="tag" id="tag524" href="#note524">[524]</a>
</p>

<p>
Voi lo vedeste come talvolta mi riuscisse contenere le turbe
tumultuanti.... mettendo in repentaglio la mia vita per salvare l'altrui.
Signore! Quanto era meglio che io fossi morto, chè adesso non
mi sentirei amareggiata l'anima, per le tante infamie che ascolto!
</p>

<p>
Ond'è che ritornando al mio ragionamento, dichiaro, che rimaneva
il terzo espediente, il quale consisteva nella restaurazione
<span class="pagenum" id="Page_531">[531]</span>
del Principato Costituzionale operata dal suffragio universale. Questo
mi parve non pure possibile, ma onorato partito, e lo coltivai con
ogni studio, al doppio fine d'impedire che il Paese rimanesse stravolto
dal turbine repubblicano, e di predisporlo a giudicare pacatamente
quello che fosse da seguitarsi o da aborrirsi.
</p>

<p>
Se i Rivoluzionarii si fossero trovato a petto il Parlamento
toscano senza autorità, privo di mandato, sia a continuare un sistema
che più non era, sia ad apparecchiare cose nuove; tra sè
discorde; già intimato a disciogliersi, anzi sciolto; senza fede in
sè; in parte repugnante, e in parte persuaso di essere inabilitato
ad adunarsi; per poco che uomo, non dirò intenda di politica, ma
goda di quel comune discorso della mente di cui qui tra noi vediamo
dotati gli uomini più meccanici, conosce come cotesto ostacolo
ad altro non avrebbe servito, che a irritare gli animi dei Settarii,
i quali camminandogli sul corpo avrebbero di slancio proclamata
la Repubblica.
</p>

<p>
Ora primo ammaestramento di prudenza nelle popolari commozioni,
è rimuovere le cause, che, contribuendo ad inacerbirle,
non sono poi capaci a reprimerle. Per lo contrario trovando i Repubblicani
convocata l'Assemblea per decidere liberissima la
forma del Governo secondo i canoni predicati da loro, rodevano
un morso fabbricato dalle proprie mani, e poco giovava ricalcitrare.
Cotesto era guado che non si poteva saltare senza lasciarvi
cadere nel mezzo la reputazione di probità, privi della quale
non solo i Partiti, ma i Governi eziandio si disfanno irreparabilmente. — Nella
parte finale di questa scrittura sarà chiarito come
anco in Inghilterra non fu trovato espediente migliore a restaurare
il Principato Costituzionale del libero Parlamento. Vincenzo Gioberti
ministro del Piemonte, scrivendo nel 28 gennaio 1849 al
Ministro Muzzarelli di Roma, gli proponeva operare in guisa che
l'Assemblea Costituente romana decretasse in genere i diritti costituzionali
di Pio IX, e quindi con una Commissione eletta dal Papa
questi diritti si determinassero. Proposta di simile natura presso
noi non avrebbe incontrato alcuna delle difficoltà, alle quali per avventura
poteva andare soggetta nell'Assemblea Romana; imperciocchè
in Toscana nulla era a definirsi, e bastava ritornare al
posto.<a class="tag" id="tag525" href="#note525">[525]</a>
</p>

<p>
<span class="pagenum" id="Page_532">[532]</span>
L'Accusa ritiene, che l'Assemblea Costituente toscana dovesse
per necessità d'instituto procedere avversa al Principato
Costituzionale; e, come si vede, l'Accusa s'inganna. Questo inganno
nasce da difetto d'istruzione politica, però che appunto le Assemblee
Costituenti, essendo chiamate a dare forma di reggimento
allo Stato, non possono in prevenzione escluderne veruna; questo
inoltre si fa manifesto con lo esempio del consiglio di Vincenzo
Gioberti, il quale per certo si sarebbe astenuto da darlo
alla Costituente Romana, se Costituente per necessità significasse
decadenza del Principato; anzi la prima Costituente in Francia, di
cui tutti i Partiti, non esclusi i <i>Legittimisti</i>, si onorano, nel 1789
compose lo Statuto costituzionale; finalmente questo inganno resulta
eziandio dal confronto della opinione dell'Accusa col testo
della Legge del 6 marzo, che contiene la norma della discussione
e della deliberazione commesse all'Assemblea <i>Costituente Toscana</i>:
«<i><span class="scp">SE</span>, e <span class="scp">COME</span> Toscana dovesse unirsi con Roma</i>.»
</p>

<p>
Il mio concetto, che, come ho mostrato, era promosso dallo
stesso Partito Costituzionale moderato, ebbe plauso ancora fra i
Repubblicani onesti; per la quale cosa anche lo scisma della parte
contribuì a farmi tenere fermo. In breve si vedrà con quale e
quanta forza urgentissimamente stringessero i Repubblicani più
accesi a impedire la convocazione dell'Assemblea Costituente, deridendola,
screditandola, e con ogni arte di astuzia, di ragionamento
e di violenza, perseguitandola. Già di questo toccai altrove
quanto basterebbe a persuadere ogni uomo onestamente discreto;
ma io devo ricordarmi come da me si pretendano prove <i>limpidissime</i>
e <i>fulminanti</i>....
</p>

<p>
«Che Costituente o non Costituente?» andavano vociferando
gli smaniosi Settarii. «La Repubblica non ha mestieri di essere
proclamata; ella lo fu, e dai Popoli tutti; ed anche non ce
n'era bisogno, perchè è necessario forse un Decreto onde il Sole
si levi da Oriente, e spanda la sua luce su tutto il creato?<a class="tag" id="tag526" href="#note526">[526]</a>
No, Signori; adesso fa di mestiero la Legge per inviare i Deputati
<span class="pagenum" id="Page_533">[533]</span>
all'Assemblea Romana, e basta. Opporsi a questo è resistenza ai comandi
del Popolo. Fin dall'8 febbraio nel cuore e nel <i>grido</i> di tutti
fu la Repubblica; in quello stesso giorno decretata solennemente,
dalla Toscana tutta confermata; ora per dirsi repubblicano il Popolo
dovrà aspettare la licenza dei suoi mandatarii, dei suoi sottoposti?»
Queste e più intemperanti cose dicevano; ma vedendo che
facevano poco frutto, come altrove accennai, ecco proporre nuova
istanza. «Il Governo dichiari dunque la decadenza di Leopoldo, e
proclamando il principio di Repubblica e di Unione <i>riservi all'Assemblea
Nazionale la sanzione dell'opera</i>. Ancora una volta lo
ricordiamo al Governo Provvisorio di Toscana, le oscillazioni non
sono più possibili, <i>il Popolo non le vuole</i>.»<a class="tag" id="tag527" href="#note527">[527]</a> Ed anche a questo
colpo insidioso fu riparato.
</p>

<p>
<span class="pagenum" id="Page_534">[534]</span>
Di questo può andare sicura l'Accusa, che non sorse voglia,
<span class="pagenum" id="Page_535">[535]</span>
non palpito del Partito Repubblicano, che la stampa non raccogliesse;
<span class="pagenum" id="Page_536">[536]</span>
e non manifestazione che come ordine da eseguire subito, — senza
esitanza, — non fosse presentata dai Circoli, dai Petizionarii,
ed anche dai singoli cittadini.
</p>

<p>
L'Accusa ha scritto (e mi giova insistervi sopra): — che cosa
ha fatto il Guerrazzi? Al più, al più, egli ha impedito che la Repubblica
<span class="pagenum" id="Page_537">[537]</span>
si proclamasse fino alla convocazione dell'Assemblea Costituente
toscana. — Davvero? Ebbene, ricordati che io ti ho domandato,
e torno a domandarti adesso: sai tu che cosa si desidera
per ricondurre le menti deliranti nel diritto cammino? Sai tu
quello, che in simili condizioni riesce ordinariamente ad ottenersi
impossibile? — Ed io, poichè, tu Accusa, non sai o t'infingi non
sapere rispondere, rispondendo per te dirò, e lo dirò con un uomo
di Stato, Storico e Pubblicista di grande celebrità: <i>La tranquillità,
onde ogni uomo esamini con calma, e adoperi il suo giudizio a considerare
quella che a sè e al suo Paese convenga</i>.<a class="tag" id="tag528" href="#note528">[528]</a> Ora la convocazione
dell'Assemblea partoriva appunto questo bene; per essa si acquistava
il tempo necessario, affinchè gli animi accesi, riposati dall'agitazione
che gli affaticava, ponderassero quanto fosse da evitarsi,
e quanto da seguirsi; gli spiriti costituzionali, che sbigottiti
non ardivano mostrarsi, si ravvivassero; con varie pratiche i più
tormentosi perturbatori, sia che gli spingesse zelo focoso di convinzione
o freddo calcolo di pescare nel torbido, si allontanassero;
il Paese insomma risensasse, si riscuotesse, e recuperando le sue
tradizioni smarrite, i suoi costumi, le sue voglie, la sua maniera
di sentire e di essere, ritornasse nella carreggiata donde una
scossa improvvisa lo aveva sbalzato.
</p>

<p>
La mia condotta fu semplice; nè penso essermi mostrato impenetrabile
come la Sfinge a Edipo: non consentii alla parte repubblicana,
nè alla Unione con Roma, per convincimento, desunto
da fatti e da giudizii, che la Toscana all'una cosa repugnasse e
all'altra. Per me, terrò sempre così disonesto, come insensato,
precipitare per forza o per inganno i Popoli colà dove si mostrano
repugnanti ad andare; e se i Partiti senza fede, di cui oggi
è infelice instituto scrivere carte in contumelia altrui, comprenderanno
alfine, come si possa professare opinione discorde dalla loro
senza essere per questo traditore o codardo, penso che faranno
meglio i fatti loro; — ma predicando ai Partiti, prédico al deserto.
</p>

<p>
Il Procuratore <i>regio</i> della Repubblica, signor Rusconi, scrive:
«Che essendo mancato il Governo, il Paese aveva diritto di essere
governato, di provvedere alla propria conservazione,»<a class="tag" id="tag529" href="#note529">[529]</a> — e
qui sta bene; — «<i>egli era necessario</i> ricorrere a quella fonte, che solo
<span class="pagenum" id="Page_538">[538]</span>
legittima ogni Governo, interrogando il voto popolare. Un'Assemblea
Costituente a suffragio universale eletta, era la resoluzione
più sensata che potesse adottarsi;»<a class="tag" id="tag530" href="#note530">[530]</a> — e questo è anche meglio. — Ora
vorrei sapere un po' dal signor Rusconi perchè, se questo andava
bene per Roma, non dovesse andare del pari bene per la Toscana?
Forse i Toscani non hanno diritto per essere consultati prima di
disporre di sè, o non hanno intelligenza per giudicare? Per quale
motivo ci vuole egli ridotti nella condizione dei minori, o dei maniaci?
In Roma le deliberazioni avevano a prendersi gravemente
nell'Assemblea eletta dal voto universale; qui, a furia di Popolo,
anzi di una frazione di Popolo. A Roma, perchè conoscevate gli
umori della Nazione favorevoli ai disegni vostri, gli rispettaste;
qui, perchè li dubitaste contrarii, bisognava contentarci degli schiamazzi;
e chi esitava, si doveva <i>eccitare</i>; chi repugnava, <i>atterrire</i>;
anzi, diffamandolo come traditore, esporre alla cieca ira delle
moltitudini furibonde. E qui cesso, che più lungo discorso discrezione
non consente.
</p>

<p>
Il signor de Larochejaquelin, realista purissimo, rispondendo
nel 30 agosto 1850 alla Circolare del signor Barthélemy, ammonisce:
«Non essere, come altri crede, l'appello alla Nazione un atto
rivoluzionario: all'opposto, deve reputarsi invito alla medesima,
perchè nella sua sovranità finisca l'era delle rivoluzioni.»
Alla quale opinione si accosta anche il signor De Montalembert,
che a quanto mostra non pare che si possa mettere fra i Repubblicani! — I
Costituzionali, comecchè moderati, non discordano;
e lo abbiamo veduto nel consiglio del <i>Conciliatore</i>.
</p>

<p>
Ma oltre che non se ne potesse fare a meno per le ragioni
copiosamente discorse, varie considerazioni speciali vie più confortarònmi
di ricorrere al voto universale.
</p>

<p>
I. La notizia di <i>fatto</i> della propensione del Paese al Governo
Costituzionale. — Assunto al Ministero, persuadendomi che il primo
dovere del Ministro consistesse nel bene applicarsi a conoscere gli
umori dei Popoli, ordinai, come in altra parte ho accennato, a
tutte le Autorità governative ed ai Gonfalonieri, mi rimettessero
circostanziate informazioni su lo stato religioso, morale, politico
ed economico dei Popoli da loro amministrati. Raccolti i Rapporti a
diligenza del Segretario signor Allegretti, furono disposti in quadri
<span class="pagenum" id="Page_539">[539]</span>
sinottici; e da questi venne a resultare, come la grandissima maggioranza
del Popolo Toscano alle libertà costituzionali stesse contenta.
Anche questi libri e questi Rapporti domando, affinchè si
conosca da quali motivi io fossi condotto nel consultare il voto
universale del Popolo.
</p>

<p>
II. L'opinione stessa di S. A. — Quando nel primo colloquio,
che io ebbi l'onore di tenere col Principe, io gli feci lealmente avvertire,
<i>che la Costituente, nel modo che dal medesimo era stata accettata,
poteva esporlo a perdere la Corona, e che però la materia meritava
considerarsi due volte</i>; il Principe rispose: <i>averci pensato, ed essersi anche
a questo disposto, purchè fosse per benefizio del suo Popolo</i>; ma poco
dopo soggiunse: — <i>però io non temo la prova; la mia famiglia ha beneficato
la Toscana; io mi sono ingegnato, per quanto era in me, imitare
gli esempii paterni, onde io non dubito che, consultato il voto del
Popolo, sia per riuscirmi favorevole. — E questo credo ancora io</i>, soggiunsi,
<i>ma mi è parso onesto avvertirlo</i>.
</p>

<p>
Onde io piena la mente di queste parole, commesso a dettare
il Discorso della Corona per l'apertura del Parlamento, che avvenne
nel 10 gennaio 1849, scrissi con mano franca (come quella,
che consentiva al sentimento del cuore) la sentenza, la quale pronunziata
poi dai regii labbri empì di applausi e di esultanza la
sala: «<i>quando mi assentiste il titolo di Padre io di lieto animo lo accettai,
perchè veramente mi sento affetto paterno per gli uomini, che
sempre mi studiai, e studio governare con amore. Se i presenti, e se
i posteri mi confermeranno il titolo di Padre del mio Popolo, sarà questa
la più gloriosa ricompensa, che abbia, mai saputo desiderare il
Principe vostro</i>.»<a class="tag" id="tag531" href="#note531">[531]</a> E il <i>Conciliatore</i> dell'11 gennaio così commentava:
«Queste semplici parole avranno un'eco nel cuore di tutti
i Toscani, e non saranno infeconde, perchè tutti sanno non esser
queste una frase officiale; e gli applausi, che scoppiarono
unanimi appena furono udite dalla bocca di un Principe, che
non ha mai mentito, erano una conferma del vero, ed un omaggio
alla virtù.»
</p>

<p>
III. La opinione di uomini per eccellenza conservatori. — Favellando
talvolta dell'esito probabile del voto universale con persone
versate nei pubblici negozii, e segnatamente col signor Senatore
Fenzi, ricordo come questi mi affermasse che il Paese consultato
<span class="pagenum" id="Page_540">[540]</span>
si sarebbe per certo chiarito propizio al Principato Costituzionale.
</p>

<p>
IV. Lo esperimento fattone dal Governo Costituzionale di
Carlo Alberto in Lombardia, dove, malgrado i supremi sforzi di
parte repubblicana, lo vedemmo uscire, con mirabile concordia,
secondo al Principato Costituzionale.
</p>

<p>
V. Le necessità, le dottrine e le promesse, create, bandite e profferte
dai Ministri, che furono a un punto becchini del Governo Assoluto
e pronubi del Costituzionale, dinanzi a tutto il mondo. Mi
porga docili le sue orecchie l'Accusa, e ascolti leggere certo Decreto
pubblicato qui in Firenze:
</p>

<p class="indl">
«Noi Leopoldo Secondo ec.
</p>

<p>
«<i>Al cessare dei Ducali Governi di Modena e di Parma</i>, i Popoli
della Lunigiana, i quali, con <i>tanto dolore scambievole</i>, eransi veduti
separare dal Granducato, manifestarono incontinente la volontà
loro di ricongiungersi ad uno Stato cui tante <i>care memorie</i>
li collegavano.
</p>

<p>
«Eguale desiderio dimostravano altresì le popolazioni degli
Stati di Massa e Carrara, della Garfagnana e degli ex-feudi di
Lunigiana; le quali <i>per la geografica loro condizione, per i commercii,
per le industrie del vivere e per le affezioni</i> furono mai sempre
avvezze a considerare sè stesse come congiunte alla prossima
Toscana.
</p>

<p>
«Di questo comun sentimento delle suddette popolazioni si
fecero interpreti <i>varii Governi Provvisorii che si erano costituiti</i> in
quelle Città e Terre, e a cui si volsero perchè fosse accolto
l'universale loro proposito di essere aggregate al Granducato.
</p>

<p>
«Ma parve a Noi <i>riceverle solamente in protezione e in tutela</i>,
non consentendo l'animo nostro ad una formale aggregazione,
consapevoli, come Noi siamo, che ampliare lo Stato non è per
Noi altro che accrescere la gravezza dei doveri, l'adempimento
dei quali fu sempre l'unica ambizione nostra; <i>e non volendo per
modo alcuno preoccupare quel generale ordinamento delle italiane cose,
che insieme provvegga al comun bene della Nazione, e al particolare
delle famiglie di che essa è composta</i>.
</p>

<p>
«<i>Dovemmo però bentosto conoscere che uno stato incerto e mal
fermo era dannoso e increscevole a quei Popoli</i>, i quali, <i>parte per
universali acclamazioni, parte per via di assemblee popolari congregate
a questo fine dai respettivi Governi Provvisorii</i>, tornarono a più
fortemente esprimere il voto di essere stabilmente uniti e parificati
<span class="pagenum" id="Page_541">[541]</span>
coi Popoli che la Provvidenza ebbe affidati alle Nostre cure.
</p>

<p>
«<i>E fu da ciò a Noi dimostrato, esserci imposto di soddisfare a
quel giusto e benevolo desiderio loro</i>; il quale, mentre attendeva ad
accrescere e munire per via di un politico legame quegl'interessi
scambievoli che mai non poterono esser distrutti <i>dalle separazioni
di signoria</i>, conduceva più efficacemente a coordinare
le riunite forze <i>a quello scopo comune e supremo, al quale ora deve
intendere tutta insieme la Nazione</i>.
</p>

<p>
«Animati pertanto da eguale affetto per gli antichi e per i
nuovi figli, e nella fiducia di promuovere, quanto è in Noi, quel
bene d'Italia il quale primeggia fra i nostri pensieri; e perciò
convinti di far cosa che sì per questo riflesso, sì per i vantaggi
che ne vengono allo Stato, debba essere di soddisfazione
alla Toscana e alle Assemblee che la rappresentano;
</p>

<p>
«Sul parere ec.
</p>

<p>
«Ci siamo determinati di pienamente aderire agli espressi
voti con <i>aggregare, conforme aggreghiamo, al Granducato, gli Stati
di Massa e Carrara, e i Territorii della Lunigiana e Garfagnana</i>, ordinando
che ci siano proposti nel più breve tempo i modi convenienti
<i>ad introdurre in essi le leggi ed instituzioni governative ed
amministrative del Granducato</i>, onde le Popolazioni dei medesimi
sien fatte partecipi di tutti i diritti che spettano ai Toscani.
</p>

<p>
«Volendo però, che l'adesione nostra, e quindi l'<i>aggregazione
da noi decretata</i>, non sia per interporre alcun ostacolo alle future
sorti d'Italia, <i>e che nessuno, comunque non prevedibile, evento pregiudichi
mai la volontà e gl'interessi dei sopraddetti a Noi carissimi
figli</i>, dichiariamo fin d'ora che <i>nel nazionale ordinamento che con
quest'atto avemmo in animo di promuovere, e cui professiamo di volere
ora per allora conformarci</i>, mentre sosterremo quanto è in
Noi questa unione vantaggiosa del pari alle due parti che la formavano,
<i>intendiamo che per qualunque siasi caso contrario resti preservata
ai Popoli, che a Noi ora si aggiungono, quella naturale libertà,
per cui possano in ogni evento provvedere a sè medesimi, e di essi
non venga disposto altrimenti senza il loro consentimento</i>.
</p>

<p>
«Dato in Firenze li 12 maggio 1848.
</p>

<p class="indl">
«LEOPOLDO.
</p>

<p class="indl">
«Il Presidente <span class="smcap">Cempini</span>.
</p>

<p class="indr">
<span style="margin-right: 1.5em">«Visto per l'apposizione del sigillo</span><br />
«Il Ministro della Giustizia <span class="smcap">B. Bartalini</span>.»
</p>

<p>
<span class="pagenum" id="Page_542">[542]</span>
L'Accusa fa le stimate, ed esclama: «Possibile? Dev'essere
apocrifo!» No, Accusa mia, egli è tratto dalla <i>Gazzetta di Firenze</i>
del 15 maggio 1848, e fu in cotesti tempi, come tanti altri lenzuoloni
suoi fratelli, impastato su i muri a farvi la parte della rosa:
<i>nasce, languisce, muore, — e non ritorna più</i>. Non dubitare, Accusa,
ch'egli è un Decreto sottoscritto, condizionato nelle regole, e messo
negli Archivii, dove a te sarà passato di occhio; e ti compatisco, perchè
non si può avere avvertenza a tutto, specialmente quando si vuole
fare presto, e non lasciare (come in altri paesi si costuma) per anni
e anni i poveri detenuti <i>a sentirsi morire</i> nelle carceri con rovina
irreparabile della educazione dei figliuoli, della domestica economia, — di
tutto: non siamo mica in terra di Turchi, la Dio mercede;
altrimenti prima di giudicarli, poveretti, sarebbero condannati,
e di che tinta! — Queste cose, a memoria di uomo, non si
sono viste in Toscana, e le non si hanno a vedere. — Onesta Accusa,
poichè così bene ti scorgo disposta, riprendi in mano cotesto
Decreto, e nota come sei proposizioni normali vi si trovino consacrate
solennemente.
</p>

<p>
1º <i>Legalità dei Governi Provvisorii approvata.</i> 2º <i>Facoltà dei Popoli,
per disporre di sè stessi, confermata.</i> 3º <i>Dovere nei Prìncipi di
aderire al voto dei Popoli bandito.</i> 4º <i>Promessa di aderirvi sempre pubblicata.</i>
5º <i>Costituente italiana</i>, allo scopo di attendere al nazionale
ordinamento, <i>annunziata e promossa</i>. 6º <i>Guerra dichiarata scopo supremo
e comune di tutta la Nazione.</i>
</p>

<p>
Lo vedi, Accusa, Io lascio giudicare proprio a te, se cotesto
Decreto non contenga per necessità di queste due cose l'una, <i>o
lo impulso della rivoluzione da farsi, o la testimonianza della rivoluzione
già fatta</i>. Qui, qui e non altrove, cerca e trova, Accusa mia,
non pure il germe e il fiore, ma il frutto ch'è segno delle tue imputazioni.
E se questo facevasi nel 12 maggio 1848, o come presumi
che non si continuasse a fare nel febbraio 1849? E se questo
operavasi da un Governo Costituzionale, come poteva astenersene
un Governo nato dal perturbamento dei Poteri Costituzionali?
E se questo un Governo ordinato bandiva per disordinarsi, come
un Governo disordinato doveva ripudiarlo per ordinarsi? Se il Ministero
del maggio 1848 così provvide per seminare la rivoluzione,
o perchè il Governo Provvisorio non potè praticare per contenerla
e per reprimerla?
</p>

<p>
Gli speculatori della Rivoluzione francese non senza verità
<span class="pagenum" id="Page_543">[543]</span>
ne attribuiscono parte alla rappresentanza del <i>Figaro</i>, della <i>Folle
Giornata</i>, e della <i>Madre colpevole</i> di Beaumarchais: o pensiamo un po'
quali portentosi effetti dovevano partorire le parole del Decreto
del 12 maggio 1848 sopra menti affannate da stupenda concitazione:
zolfo e olio sul fuoco!
</p>

<p>
La dottrina dei fatti compíti distrugge la pretensione del diritto:
chi raccoglie il retaggio dei primi, male si affatica a sostenersi
sul secondo; il principio dell'autorità, e quello del voto popolare,
non sono redini da stringersi in una stessa mano; procedere
dall'uno o dall'altro, secondo che torna, è consiglio pessimo,
a praticarsi impossibile. Quando, tra gli altri fatti, le Potenze stipulanti
i Trattati di Vienna approvarono la separazione del Belgio
dall'Olanda, e dello Egitto dalla Porta, distrussero virtualmente
cotesti Trattati. Sofisma è ricorrervi, come adesso fanno i Diplomatici,
cavillo forense e nulla più; e siccome senza forza i sofismi
non reggono, così potrebbero attenersi risoluti a quella che di
presente possiedono, senza beccarsi i geti con un fantasima di
diritto a cui nè credono essi, nè nessuno altro crede. — Il Guizot,
per giustificare la conferma di cotesta separazione, addusse lo
esempio di due travi cascate per vetustà dal tetto della fabbrica,
che bisogna lasciare giacenti a terra. Ora questo esempio non
ispiega nulla; e la esperienza insegna diffidare degli uomini che,
usi sempre a procedere con formule rigorose di raziocinio, ad un
tratto ti balzano su con paragoni e parabole; imperciocchè questo
voglia dire che essi proprio non hanno più in fondo al sacco un
pugno di ragione per farne un discorso che valga.
</p>

<p>
Perchè nella <i>famosa storia</i> dei successi avvenuti dal 1848 in
poi, con tanto studio di verità dettata dall'Accusa e dagli altri
che la precederono nel nobile arringo, simili a un punto e diversi,
come si addice a fratelli; perchè, dico, il Decreto del 12 maggio
è taciuto? Perchè l'Accusa lo cuopre, pietosa figlia, camminando
a ritroso, <i>come se si trattasse delle vergogne del Patriarca Noè</i>? Gran
comodo sarebbe quello di potere cancellare dalla memoria altrui
i ricordi dei fatti successi, con la facilità stessa con la quale taluni
cancellano dalla propria anima ogni sentimento di gratitudine e di
pudore. Io però rammento questo Decreto, non già per cavarne
motivo di biasimo ai Ministri onorandissimi che allora sedevano
nei Consigli della Corona, ma sì per proseguirli della lode che meritano.
Imperciocchè per esso mi si faccia manifesto, come uomini
<span class="pagenum" id="Page_544">[544]</span>
i quali logorarono massima parte della vita nello esercizio di dottrine
diverse da quelle che comunemente si professavano allora,
sapessero, prudentissimi, piegando dinanzi alla politica necessità,
l'animo ai tempi accomodare; quantunque, per avventura, tutte
le cose, di cui è pregno il Decreto allegato, potessero, nel 12 maggio
1848, parere un po' troppe anche a me.
</p>

<p>
E avvertite che, circa quel torno, a Presburgo ancora, tutte
le domande degli Ungheresi concedevansi; il Bano Jellachich e il
Patriarca Rajaesis che avevano impreso ad osteggiare i Magiari,
quegli dalla parte di Croazia, questi dalla Servia, disapprovavansi,
destituivansi, <i>di alto tradimento a Vienna accusavansi</i>; ed ei lasciavano
dire. E questo ancora dimostra quanto <i>elastica, molteplice,
proteiforme</i> e <i>barometrica</i> sia l'accusa di alto tradimento.
</p>

<p>
Nè gioverebbe punto all'Accusa, qualora si risolvesse a mettere
in causa meco (il che non credo che voglia fare, almeno per ora) i signori
Cempini, Bartalini, e gli altri del Ministero Toscano del 12
maggio 1848, dimostrare come cotesto Ministero non subisse «<i>forza
tale da impedire il retto uso della ragione e della libertà, e da coartarlo
a non abbandonare la posizione che poteva strascinarlo a pubblicare il
Decreto allegato</i>;» però che cotesti Giureconsulti egregi, e uomini
di Stato gravissimi, l'ammonirebbero dicendo: — «Accusa, Accusa,
tu dovresti sapere che altra è la coazione che cade sopra uomo
privato, altra quella che cade sopra uomo pubblico. La prima
deve presentare i caratteri indicati dal gregge dei forensi, quantunque,
anche in questa parte, sia ufficio del discreto, e soprattutto
onesto Giudice, considerare non solo la coazione in sè
stessa, ma eziandio le varie maniere con le quali si fa manifesta,
e le diverse qualità degli uomini sopra i quali ella venne
esercitata. Tale per nota d'infamia sbigottisce, che di ferro non
cura; e questo va avvertito nel calcolo della imputabilità delle
azioni incriminate. La necessità politica poi, nell'uomo pubblico,
consiste, nei tempi di pericolo, nell'abbracciare quei partiti
che, secondo la religione della propria coscienza e la virtù
del suo intelletto, egli reputa più acconci a procurare il maggior
bene o il minore male possibile allo umano consorzio, di
cui gli venne confidato il governo. Il Ministro che abbandona il
posto davanti alla irrompente anarchia; il Ministro che soffre
esposte ai ferri dei feroci le gole degli amici, — ed anche dei
nemici; il Ministro che lascia sobbissare il Paese per mettersi
<span class="pagenum" id="Page_545">[545]</span>
in salvo col suo fagotto, è a mille doppii più infame della sentinella
che diserta il posto alla presenza del nemico; però ne
sente più profonda la pena, chè la Storia lo marchia in fronte,
e lo manda argomento d'ira e di disprezzo alla memoria dei più
lontani nepoti. Voi, Giudici, guardate bene di notare per <i>lesa maestà</i>
quelle azioni, che, non fatte, frutterebbero dai Popoli l'accusa
di <i>tradita umanità</i>.» — Così (parmi udirli) direbbero i lodati
Giureconsulti e Ministri all'Accusa, e direbbero bene.
</p>

<p>
VI. La prova, che, consentendo la Corona, ne avevamo fatta
in parecchi paesi della Lunigiana, e segnatamente pel negozio dell'Avenza,
dove, comecchè il Governo Piemontese instasse calorosamente,
tutti (chè due voti non fanno opposizione) si dichiararono
pel nostro Principe.
</p>

<p>
Per la quale cosa io penso potere affermare, che difficilmente
si procede, nelle faccende politiche, con sicurezza maggiore
di quella che avessi io quando alla necessità del suffragio
universale assentiva. Tanto meno ingratamente mi vi disponeva, in
quanto che erami noto come il Sacerdozio, avverso alla Costituente
Italiana, non trovasse niente a ridire alla Costituente Toscana.<a class="tag" id="tag532" href="#note532">[532]</a>
</p>

<p>
<span class="pagenum" id="Page_546">[546]</span>
E mal consiglio fu impedire, o effetto della consueta inerzia
non andare e non mandare gente a deporre il voto, chè, in questo
modo operando, l'Assemblea unanime, o quasi unanime, e nella
sua prima Seduta, avrebbe restaurato il Principato Costituzionale,
vinto ogni ostacolo che a me rese il compimento del mio disegno
difficile, e con benefizio del Paese grandissimo. E questo appunto
massimamente temevano.
</p>

<p>
Nonostante però che molti elettori si astenessero, ed altri si
facessero astenere (il che fu male), e malgrado che molti eletti
costituzionali rifiutassero il mandato (il che fu peggio), non fallì
il mio presagio, e la maggioranza favorevole alla Costituzione si
ottenne. Ma la composizione di questa maggiorità richiese tempo
e cure, perchè moltissimi Deputati erano ignoti al Governo, ed io
non ben noto a loro; bisognò tastarli prima nelle Conferenze, e la
maggiorità non potè vincere di slancio, come quella che non andava
copiosissima di nomi universalmente autorevoli; tentennò a decidere,
sbigottita dai clamori della minorità smaniosa, dagli schiamazzi
della stampa, dalle insinuazioni perfide, ch'<i>eglino erano stati
chiamati a sigillare il tradimento del Governo</i>.
</p>

<p>
<span class="pagenum" id="Page_547">[547]</span>
</p>

<h3>
<i>Dimostrazione storica.</i>
</h3>

<p>
Vogliano ricordarlo sempre i lettori, compongo una Difesa.
Non mi abbandonino; mi seguano, io gli scongiuro, benigni, tenendo
la mente rivolta a due cose: non trattarsi adesso di eleganze
di testura o di eloquio, bensì di aggirarmi per la matassa
arruffata dell'Accusa rompendone ad uno ad uno gl'inamabili fili....
Che Dio vi benedica! O che volete voi, che cammino sia il mio,
se, dov'ella leva l'orma, a me tocca mettere il piede? E poi,
badate a questa altra, che l'Accusa crede, nel suo portentoso
cervello, ritenere che la Fazione violentasse tutti e tutto fino
<i>al mezzodì circa dell'8 febbraio</i>; poscia cessasse ad un tratto
onde lasciarmi abilità di commettere spontaneo e liberissimo tutti
quei fatti, che nella sua opinione costituiscono il reato di crimenlese;
e riprendesse in ultimo il suo <i>berretto</i> e le <i>sue furie</i>, nel
maligno intento, che lo imperversare posteriore non iscemasse di
uno atomo la mia colpa davanti all'Accusa. Le violenze della Fazione;
secondo la veridica storia dell'Accusa, si comportarono per
lo appunto come le acque del Mare Rosso, quando sotto la verga
di Moisè rimasero spartite, <i>e stettero a guisa di muraglia, a destra e
a sinistra</i>,<a class="tag" id="tag533" href="#note533">[533]</a> perchè io potessi entrare nel mare della Lesa Maestà
a piedi asciutti. Veramente cosiffatte partizioni senza verga di
Moisè non succedono; ma l'Accusa portentosa crede ai portenti in
mio danno, ed anche ne opera.
</p>

<p>
Sì, certo ne opera; imperciocchè non la vedemmo noi nell'ordine
dei mesi mettere marzo prima di febbraio, e sostenere
che i miei sforzi per impedire la decadenza del Principe e le sue
sequele, incominciati fino dall'8 febbraio, fossero impressionati
dagli eventi sinistri della guerra, di cui ci pervenne la desolata notizia
nel 26 marzo 1849? In questo modo è taumaturga l'Accusa.
</p>

<p>
Adesso pertanto io penso, che se la convocazione dell'Assemblea
fosse stata cosa capace di promuovere i disegni della Setta, sia
naturale credere, che questa l'avrebbe favorita con tutti i nervi;
invece, abbiamo già veduto in parte, e più particolarmente vedremo
adesso, screditarla, e perseguitarla: udremo minaccie, sentiremo
<span class="pagenum" id="Page_548">[548]</span>
furori. — L'Accusa nondimeno contrasta, e dice, che
ciò non conduceva ad altro, che a prorogare di qualche giorno
la decadenza del Principe; e i Settarii all'opposto urleranno,
che nello indugio sta il pericolo, e la morte. L'Accusa da un
lato incolperà fabbricarsi, con artificii diabolici, per me la Repubblica;
i Settarii, dall'altro, urleranno lo spirito repubblicano, per miei
trovati infernali, evaporato. Faziosi tutti, e tutti procedenti ciechi,
appassionati ed ingiusti.
</p>

<p>
<i>L'Assemblea Costituente è screditata</i>; si dimostrano i pericoli
del differire; si suppongono ragioni nel Governo che non addusse,
e si confutano con argomenti diretti ad atterrire. Si dichiara
espresso, che <i>la forza ha distrutte le passate Assemblee, e disfarà anche
questa</i>.
</p>

<p>
«Il Governo Provvisorio per procedere con ordine e con legalità
ha cominciato a convocare pel dì 15 marzo una nuova
Assemblea Legislativa toscana, sulla base del suffragio universale
diretto.
</p>

<p>
«Prescindendo dalla difficoltà che adesso presenta una convocazione
d'uomini tali, quali occorrono per sostenere i diritti
del Popolo: prescindendo dal riflesso che nei Comuni piccoli, ove
le opinioni sono meno avanzate, meno desto lo spirito pubblico,
piccoli di mente e di cuore saranno necessariamente i Deputati
prescelti da un Popolo ignaro e semplice, facilmente accessibile
alle seduzioni e ai traviamenti; prescindendo dalla pericolosa
e ambigua esitanza del provvisorio, a cui dà origine
tale disposizione; prescindendo da tutto ciò, qual uopo mai vi
era di essa?....
</p>

<p>
«Il Governo Provvisorio, o, a meglio dire, il Partito Democratico,
è sicuro o non è sicuro di avere forza bastante per far
prevalere il proprio diritto, dappoichè disgraziatamente niun
diritto in fatto prevale senza la forza?
</p>

<p>
«Il Governo Provvisorio e il Partito Democratico sembra
che di tal forza siano sicuri, giacchè per tutta ragione, a chi
obietta esser facile che alla prossima Assemblea appariscano
persone dell'antico calibro, rispondono che quella forza la quale
rovesciò le altre Assemblee rovescerà, occorrendo, anche questa.
</p>

<p>
«Ora noi non sappiamo comprendere, come si possa volere
creare colla probabilità di dovere distruggere; non sappiamo
comprendere perchè per ottenere un voto forse incerto, ma che
<span class="pagenum" id="Page_549">[549]</span>
ha apparenza di legalità, si debba rimettere una decisione che
urge, una decisione da cui pendono le sorti, non di Toscana
sola, ma di tutta Italia; si debba non tener conto della forza
presente, che grande è oggi, ma che domani, ed ogni dì che
passa, può menomarsi; si debba non tener conto prezioso dello
entusiasmo del Popolo, che oggi è acceso, ma che intiepidito,
ammorzato che sia per vane formalità, per temporeggiamenti
paurosi, può spengersi irremissibilmente, nè dare più buon
frutto di sè.»<a class="tag" id="tag534" href="#note534">[534]</a>
</p>

<p>
Il voto universale pertanto metteva paura alla Fazione, ond'è
che viene chiarito per vero, ch'essa sentiva non le tornerebbe
favorevole, e che ricorrere a quello nello universale scompiglio
era atto di riordinamento, non già di disorganizzazione.
</p>

<p>
L'Assemblea viene qualificata come impaccio alla Rivoluzione; — acerbe
rampogne si muovono per averla proclamata, e minaccie
laddove non vogliasi ritenere la Rivoluzione fatto compiuto; — reazione
politica, pretesto alle rapine della cupidità, e della
miseria; — nobili paventano le vendette e i saccheggi del Popolo; — errore
del Governo di convocare l'Assemblea Costituente
toscana; — per questo, e per altri pretesi falli ripreso perfidamente,
come quelli che potevano cagionare effusione del sangue cittadino; — da
capo sospetti insinuati contro gli ufficiali civili e militari,
e Governo pressurato non pure a dimetterli, ma a punirli; — Popolo
commosso ad avventarsi contra di loro.
</p>

<p>
«O voi vi fidate nelle forze del Popolo, — ripeto, — o non
vi fidate. Se vi fidate, l'Assemblea è pericolosa. Ad ogni modo
l'Assemblea è un impaccio che par gittato dinanzi alla Rivoluzione,
come si getta uno sterpo fra le gambe a chi corre, perchè
inciampi e cada.
</p>

<p>
«Voi dite averla convocata, nella speranza che l'Assemblea
mandataria di tutta la Toscana acqueti ogni tentativo di reazione,
e riesca la espressione del voto generale.
</p>

<p>
«E noi vi rispondiamo con le parole medesime che stanno
scritte sul Rapporto della Convenzione Nazionale francese
del 1793: — Quando la Nazione è in piedi, che cosa sono i
Rappresentanti che seggono nelle Assemblee? —
</p>

<p>
«Oggi voi potreste, da voi e col Popolo, sedare e distruggere
<span class="pagenum" id="Page_550">[550]</span>
ogni reazione. — Ma domani, quando Leopoldo avrà ragunato
a sè d'intorno i suoi fidi, quando questi avranno destramente
seminato l'oro inglese, quando le baionette austriache
saranno alle frontiere, credete voi poter sedare con eguale agevolezza
la reazione? — Vi credete voi più potenti in faccia alla
forza e alla violenza, unica ragione a cui si debba ora affidare
l'arbitrio delle nostre sorti? — vi credete voi più potenti, ripeto,
con 120 uomini di tutti i colori, di tutte le opinioni, che non
con migliaia di gente del Popolo, tutti di un solo colore e di
una sola opinione? — E credete voi che cotesto Popolo, ove non
abbia più fede in voi, ove, col temporeggiare e col respingerlo,
lo abbiate reso diffidente di voi e di sè stesso, credete voi che
esso vorrà starsi pago della decisione dei vostri 120 Rappresentanti,
e non piuttosto riterrà le proprie decisioni come un fatto
compiuto, nel modo istesso che voi oggi sembra non vogliate
ritenere per fatto compiuto la Rivoluzione?
</p>

<p>
«A noi, cittadini del Governo Provvisorio, vel diciamo col
cuore sulle labbra, non fa nullamente spavento la reazione: solo
ci fa spavento lo indugio. La reazione oggi non è di politica; è
reazione di miseria, è reazione d'ignoranza, non è reazione di
fede monarchica. La pretesa Vandea di Empoli non è che
una lega di vetturini: la questione politica in Empoli, se
bene l'approfondate, non è che una pretensione di antichi e
stolti romori contro la strada ferrata. Leopoldo d'Austria può
forse domani aver seguaci e satelliti molti in Toscana, per effetto
d'oro, di promesse, di calcoli, di raggiri: oggi, — persuadetevene,
o cittadini, — esso ne ha pochi, o, meglio dire, non ne ha
alcuno. I suoi nobili stessi gridano al tradimento: lo maledicono
per averli lasciati in abbandono, per averli esposti, dicon essi,
alla animavversione del Popolo, con cui si sono compromessi
per sua cagione, e <i>da cui temono vendette e saccheggi</i>.
</p>

<p>
«I suoi impiegati di null'altro curansi che dello stipendio,
godono nell'ozio, e si augurano che la manna duri a cadere,
senza avere la pena di chinarsi a raccoglierla.
</p>

<p>
«In quanto ai partigiani della idea monarchica, essi saranno
sempre ostili alla democrazia, regni Leopoldo o non regni: la
loro reazione è così sicura, com'è sicuro il regno delle tenebre
accanto a quello della luce, com'è l'ombra inevitabile seguace
del corpo.
</p>

<p>
<span class="pagenum" id="Page_551">[551]</span>
«L'antagonismo dei Partiti non è reazione; e se aspettate,
o cittadini del Governo Provvisorio, il 15 marzo, perchè tutte
le opinioni sieno ad un livello, tutte le esigenze si chiamino sodisfatte,
e di un volere unico e solo si cuopra Toscana, come il
manto funereo cuopre un corpo fatto cadavere, prorogate in tal
caso la vostra vana Assemblea al giorno del giudizio finale, e
convocatela nella gran valle di Giosafat: colà forse, colà soltanto
saremo tutti di un color solo, e di una sola opinione.
</p>

<p>
«Il massimo errore, fin qui commesso dal Governo Provvisorio
toscano, è per noi la convocazione di un'Assemblea Toscana,
oggi che l'Assemblea può e debbe chiamarsi unicamente
Italiana, e unicamente risiedere a Roma; oggi che le esigenze
della legalità debbono far luogo alle esigenze della necessità, il
regime dell'ordine a quello della Rivoluzione: Rivoluzione permanente,
sistematica, accanita, entusiasta, popolare, repubblicana,
contro lo straniero, e contro chi perora la causa dello
straniero: — i tardigradi, li opportunisti, i moderati...» con quel
più, che viene riportato nella nota 1 a pag. 436 di questa <i>Apologia</i>.
</p>

<p>
«..... Ma di tutti questi errori nei faremo grazia al Governo
Provvisorio toscano, ov'egli si affretti a fare ammenda del
principale: ov'egli proclami la immediata Unione con Roma, e
conseguentemente il regime repubblicano, amministrato da un
Governo Provvisorio, finchè la Costituente Italiana di una Repubblica
consistente di cinque milioni di rivoluzionarii e di due
Popoli non faccia una Repubblica di 24 milioni di cittadini, e di
una sola nazione.»<a class="tag" id="tag535" href="#note535">[535]</a>
</p>

<p>
Non vi è mestiero di Assemblea, il voto del Popolo ha già
deciso. — Governo è spinto ad unirsi con Roma, e subito. — Il provvisorio
non s'intende, nè si cura; vuolsi la Repubblica. — Il Governo
<i>è d'accordo con gli Austriaci</i>, e apparecchia la invasione straniera
se non procede come a Rivoluzionario conviene, e non consente
il Principe sia dichiarato decaduto e la Repubblica proclamata.
Quante mortalissime insidie cosiffatte insinuazioni contenessero
in sè nel furore dei tempi, non vi è discreto uomo, che di per sè
senz'altra chiosa profondamente non senta.
</p>

<p>
«Qual bisogno ha oggi la Toscana di rimettere ad una Assemblea
la decisione di un voto, il quale fu già deciso dal Popolo? — Il
<span class="pagenum" id="Page_552">[552]</span>
Popolo ha già deciso di essere unito con Roma, e
Roma ha proclamato la Repubblica il giorno stesso di tal decisione.
Or come pretendereste di stare uniti a Roma, se l'Assemblea
Toscana non si pronunciasse per la Repubblica?...
</p>

<p>
«E se ciò avvenisse, quali impacci non creereste, provocando
una seconda Rivoluzione, che vi potete risparmiare, prevalendovi
della prima così bene avviata? Essere uniti con Roma,
vuol dire essere Repubblicani; e voi pretendete intanto
che ci possiamo gridare uniti con Roma, ma che non ci dobbiamo
dire Repubblicani. Permetteteci, cittadini del Governo
Provvisorio, che vi diciamo apertamente, cotesto argomento
essere un argomento <i>ad bestiam</i>, e che voi ci raffigurate il principe
Amleto di Danimarca, mentre dice a sè stesso: <i>To be, or
not be, that is the question</i>; e di cotesta questione non sa trovare
il verso per uscirne a bene.
</p>

<p>
«<i>Essere o non essere</i>, — questa è la quistione. Or quando
<i>per essere</i> basta il dire <i>noi siamo</i>, non sappiamo capacitarci
perchè si debba dire <i>noi saremo</i>, col rischio di non essere mai!
</p>

<p>
«Infiniti sono i rischi che minacciano il Governo Provvisorio. —
</p>

<p>
«Leopoldo d'Austria fuggì fidando nella reazione: fuggì nella
certezza che i suoi fedelissimi sudditi non comporterebbero la
lontananza delle adorate sembianze del loro padrone; fuggì,
perchè il Partito reazionista vide essere cotesto l'ultimo colpo,
il colpo disperato per far trionfare una causa che essi medesimi
vedevano perduta. — Se Leopoldo d'Austria fosse fuggito nel
semplice scopo di sottrarsi ad una sanzione cui consentire non
poteva il suo animo timorato, se fosse fuggito unicamente per
sottrarsi ad una scomunica, se fosse fuggito lealmente e da
buon cittadino, da buon cittadino avrebbe incominciato a deporre
quel potere, che ei credesi aver ricevuto per grazia divina,
ed alla cui influenza, al cui prestigio egli affidò le ultime
sue speranze, — le speranze di ricostituire un trono dispotico
sulla guerra civile e sulla anarchia.
</p>

<p>
«Quest'ultimo scopo soltanto fu quello che ricercò Leopoldo
lo Austriaco: ed ove egli vada fallito, sieno pur certi i Toscani,
sia certa l'Italia che, non avendo la reazione trionfante,
avremo li Austriaci sostenitori del Trattato di Vienna, i quali
verranno a riporre sul trono un sovrano che per amore non vi
<span class="pagenum" id="Page_553">[553]</span>
fu voluto riporre. Ora, se schiacciammo la reazione, perchè, o
Governo Provvisorio, non volete che schiacciamo li Austriaci?...
Perchè volete che abbiamo l'una latente e permanente, li altri
in minacciosa prospettiva?...
</p>

<p>
«<i>E voi sembrereste nol volere, se recedeste dallo scendere prontamente
ad energiche e violente misure, a provvedimenti solidi e rivoluzionarii.</i>
</p>

<p>
«<i>Voi sembrereste, per taluno, quasi non volere, ricusando ancora
di dichiarare decaduta dal trono la famiglia di Lorena, ricusando di
proclamare immediatamente il regime repubblicano, oggimai inteso e
gradito da tutti meglio assai di quello che nol sia il provvisorio.</i>»<a class="tag" id="tag536" href="#note536">[536]</a>
</p>

<p>
Non si deve convocare l'Assemblea, perchè si corre pericolo
di <i>addormentare la Rivoluzione nella fredda legalità delle formule</i>. Impegno
del Popolo quando me pose al Governo dello Stato, fu la
<i>Unione d'Italia con Roma</i>.
</p>

<p>
«Uomini che abbiamo voluto al Potere, in nome di Dio non
esitate! Leopoldo di Lorena è in Toscana tuttavia. La Inghilterra
fa bordeggiare le sue navi davanti ai nostri porti sguarniti.
Il Piemonte nella professione di fede del ministro Gioberti
dichiara non accomunarsi co' Repubblicani, agli unitarii, ai sognatori.
Il Papa in Concistoro segreto domanda ec...... Uomini
del Governo Provvisorio, non presentite l'uragano? Voi non
osate ferire nel cuore la diplomazia europea, e ferite in cambio
il cuore a voi stessi, e vi mettete a pericolo di addormentare
una Rivoluzione nella fredda <i>legalità</i> delle formule ec. — Ora la
Repubblica <i>è una necessità</i> cui la stessa Diplomazia non può intimarvi
di disobbedire, poichè non potete davanti al Popolo rinnegare
l'impegno che vi ha collocati al reggimento della cosa
pubblica: la formazione di uno Stato solo con Roma. Voi sapete
di doverlo a Firenze, a Toscana, a Roma, alla Italia. Ma
voi dite di consultare l'Assemblea di cui ieri l'altro rettificaste
la missione col chiamarla Costituente.
</p>

<p>
«E se questa Assemblea, nata dal campo di quelle elezioni
fra le quali la reazione combatte l'ultime prove, se questa Assemblea
non intendesse la missione sua, e riuscisse Assemblea
unicamente Toscana? E ciò potrebbe accadere.
</p>

<p>
«Se prima d'essere raccolta, il cannone tedesco tuonasse
<span class="pagenum" id="Page_554">[554]</span>
l'allarme dalle gole degli Appennini, o le flotte interventrici
occupassero i vostri porti? E ciò potrebbe accadere.
</p>

<p>
«Se un giorno fossimo costretti a domandarvi conto di questa
arrendevolezza ai protocolli stranieri, di questa momentanea,
eppur dannosa esitanza, fra il vecchio ed il nuovo?
</p>

<p>
«Oggimai abbiamo compiuto l'opera nostra, e vi abbiamo
avvertiti. Governo Provvisorio di Toscana, bando alle esitazioni:
abbiate coscienza della vostra forza, perchè il Popolo è con voi;
<i>siate geloso della vostra responsabilità</i>, perchè la Italia vi giudica.»<a class="tag" id="tag537" href="#note537">[537]</a>
</p>

<p>
Più veemente il medesimo Giornale nel 17:
</p>

<p>
«Questa Unione che fino dal <i>primo giorno</i> della Rivoluzione fu
il voto esplicito, insistente, imperioso del Popolo fiorentino; questa
Unione, che fu ad un tempo la ragione suprema della creazione
di un Governo Provvisorio toscano, e la <i>condizione</i> prima,
assoluta, imprescindibile della sua esistenza, ha già acquistato
le simpatie delle provincie sorelle; ed al grido di Unione proclamato
a Firenze, rispondeva un'eco potente, irresistibile, da
ogni parte della Toscana. Ieri erano i Circoli di Livorno che inviavano
deputazione al Governo per invitarlo a proclamare
l'Unione immediata con Roma. Oggi sono i Circoli di Arezzo, di
Prato, di Pistola, di tante altre città che ripetono lo invito, la domanda,
la istanza medesima, o con indirizzi o con commissioni
speciali. E il Governo accomiata le Deputazioni, mette agli atti
gl'Indirizzi, e risponde non essere ancora tempo di esaudirli,
non potersi precipitare gli eventi, doversi attendere il responso
dell'Assemblea del 15 marzo.
</p>

<p>
«Ma il Popolo insiste nelle sue esigenze, forte nella coscienza
dei proprii diritti, e confortato dalle istanze fraterne, con cui i
Popoli di Roma e di Romagna gli stendono le braccia. Ogni
giorno un nuovo fatto, una nuova dimostrazione viene in conferma
della volontà costante, immutabile, del Popolo nostro, in
riprova della sua maturità alle libere istituzioni repubblicane,
le quali una soverchia diffidenza delle sue forze, o una soverchia
diffidenza delle proprie, ricusa acconsentirgli se non a
brevi e tenuissimi sorsi.»
</p>

<p>
Però che, come dagli sparsi Documenti si ricava, il grande
<span class="pagenum" id="Page_555">[555]</span>
spino al cuore era la paura che Toscana tutta con politica probità
consultata non si dichiarasse per la Repubblica; ed anche
qui se ne incontrano vestigii: «Che cosa fareste <i>della vostra Assemblea</i>
ove si dichiarasse ostile, e giudicasse inopportuna e immatura
la Repubblica? — Allora voi la rovescereste, — voi dite, — la
rovescerebbe il Popolo conscio dei suoi diritti, e deciso
a farli ad ogni costo rispettare. Or bene: fate conto, ch'ei l'abbia
già rovesciata cotesta benedetta Assemblea, e non ne parliamo
più, e figuriamocela seppellita. Che bisogno ci è, di grazia,
di rappresentanti del Popolo, quando il Popolo è in piazza pronto
a rappresentarsi da sè stesso?»<a class="tag" id="tag538" href="#note538">[538]</a>
</p>

<p>
Se io non erro mi sembra provato, che l'Assemblea fosse
massimamente odiata dalla Setta repubblicana, sì perchè col differire
temeva andassero disperse le esaltazioni degli spiriti, siccome
appunto ad ogni specie di ebbrezza vediamo accadere, e sì
perchè il voto universale sentiva certamente contrario ai suoi
desiderii. Del pari fu visto come dal giorno otto febbraio con ogni
maniera argomenti, urgentissimi sforzassero per avere Repubblica
a furia di Popolo proclamata; come mi si fosse posto al fianco un
uomo «capace di sviscerare fino l'ultimo dei pensieri del dittatore
toscano,»<a class="tag" id="tag539" href="#note539">[539]</a> e <i>quotidianamente</i> in lotta meco per poterla spuntare;
questo dicono i ricordi dei tempi, questo tutti i libri confermano;
eterna rampogna è questa, che mi gettano in faccia i
Repubblicani; che più? questo apertamente le carte stesse dell'Accusa
palesano, e nondimeno l'Accusa ha la fronte di scrivere: «il
mio sforzo essersi ridotto <i>in qualche contingenza</i>, perchè la Repubblica
non venisse troppo presto attuata.»<a class="tag" id="tag540" href="#note540">[540]</a> Comecchè non vi abbia
mestiero di ulteriore dimostrazione, pure per chiarire in qual modo
anche dai Documenti stessi dell'Accusa resulti la prova della continua
opposizione mia all'esigenze della Setta, giovi innanzi tutto
rammentare il Proclama che iniziava il Governo Provvisorio, avvegnachè
per quello sia fatto palese quali fossero la sua missione
ricevuta, i suoi fini, e i mezzi per conseguirli.<a class="tag" id="tag541" href="#note541">[541]</a>
</p>

<p>
Fino da cotesto giorno <i>otto</i> annunziava rimesso alla decisione
<span class="pagenum" id="Page_556">[556]</span>
dell'Assemblea <i>Toscana</i> il giudizio delle sorti nostre.<a class="tag" id="tag542" href="#note542">[542]</a> Nell'11 informato
il Governo della congiura ordita nel seno delle Conventicole
di prorompere e imporre la Repubblica a forza, bandiva il
Proclama del 12 febbraio.<a class="tag" id="tag543" href="#note543">[543]</a>
</p>

<p>
E nel 13, quando si volle piantare l'Albero della Libertà sotto
i miei occhi, dichiarai espresso: «appartenere al libero voto di tutto
il Popolo Toscano convocato in Assemblea il 15 del futuro mese
di marzo decidere su la forma del Governo.»<a class="tag" id="tag544" href="#note544">[544]</a> Nel giorno stesso
commettevo discretamente al Consigliere Paoli, che si astenesse
da porgere e da accettare eccitamenti per la Repubblica.<a class="tag" id="tag545" href="#note545">[545]</a> — E qui
ricordiamo di passaggio all'Accusa di considerare, se sia o no importante
acquistare tempo nelle rivoluzioni. Quel Popolo, che nel
12 febbraio piantava l'Albero, nel 12 aprile lo spiantava: — e si compiaccia
avvertire da capo eziandio, che nè in tutto, nè sempre pervenni
a contenere la moltitudine, poichè, nonostante il mio aperto
contrasto, degli Alberi qui e altrove ne fu alzata una selva; e
se quante si contavano mani a trattare alberi si fossero potute
avere a trattare armi nazionali, il nostro Paese sarebbe lieto, che
ora è tristo. La Circolare mandata nel 16 febbraio ai Gonfalonieri
del mio alacre provvedere porge splendida testimonianza.<a class="tag" id="tag546" href="#note546">[546]</a> Quando
il Principe abbandonò il suolo toscano, e le milizie del Generale
Laugier o sbandate vagavano o al Governo Provvisorio si sottoponevano,
e il Partito reazionario aveva ricevuto tale battisoffiola
per cui stava cheto come olio, pauroso dei danni estremi, è agevole
immaginare la pressura dei Settarii! Non era tempo quello
di dichiararsi? Forse temevo della battaglia di Novara, forse presagivo
futuri infortunii, e fra questi dubbii ed auspizii esitavo?
Eh! Dio mio, se il giorno delle nozze dovesse prognosticarsi quello
delle esequie, invece di menare balli per gli sponsali, canterebbero
l'uffizio dei morti. Il Niccolini, il quale, come raccontai altrove, mi
si era messo ai fianchi per commuovermi sotto milizie e popoli
onde mi costringessero a proclamare la Repubblica per via di tumulto,
arringata la turba, sospinse una mano di Lucchesi a venirmi
<span class="pagenum" id="Page_557">[557]</span>
incontro incappucciata di certi strani berretti vermigli, e a
gridare smaniosa: <i>Repubblica! Repubblica!</i> Come io loro favellassi
domandatelo all'Accusa. Ella nei suoi Documenti ne riporta uno
di mio, dove leggiamo impresse queste parole: «Il Governo ha
assunto il carico di mantenere tranquillo il Paese finchè l'Assemblea
Nazionale non decida delle sue sorti: questo intende
fare con ogni suo sforzo supremo, e questo farà.»<a class="tag" id="tag547" href="#note547">[547]</a> E tale Proclama,
o Bando ch'e' si voglia chiamare, era pubblicato nel 26 febbraio
1849, un mese innanzi la triste notizia della rotta novarese,
come l'Accusa dichiara; e se la turba coteste mie dimostrazioni
accogliesse docile, doveva l'Accusa investigare; e se non lo voleva
investigare, nemmeno in oltraggio al vero e in onta alla santità
del suo uffizio doveva affermarmi onnipotente conduttore delle
moltitudini. In Firenze si raddoppiò la piantata degli Alberi, si
suonarono campane, si spararono archibugi, si levò tale e
tanto schiamazzo, che io per me credo, che se avessi allora avuto
l'onore di tenermi accanto consigliera l'Accusa, mi avrebbe scongiurato
dicendo: «Piegate ai tempi; prendete nappa rossa, e gridate
Repubblica!» Peccato, che io non avessi tolta l'Accusa
per mia consigliera a quei tempi.<a class="tag" id="tag548" href="#note548">[548]</a>
</p>

<p>
Ed in quel giorno i Commissarii, che, me invano opponente, si
condussero a Firenze, sapete che cosa venivano a leggermi in
faccia con turbato sembiante? «Che quel mio contegno fu visto
con maraviglia e dolore, perchè può giovare alla reazione, può
porgere ai nemici interni ed esterni mille argomenti, con cui
sedurre e fare traviare la parte meno colta del Popolo, specialmente
delle campagne, <i>sparlando della Repubblica, e facendola
credere dal Governo ripudiata</i>.»<a class="tag" id="tag549" href="#note549">[549]</a>
</p>

<p>
<span class="pagenum" id="Page_558">[558]</span>
Ed io con efficaci parole e co' recenti fatti mi purgava prima
della calunnia di traditore, che stupidamente quanto perfidamente
uomini faziosi insinuavano contro di me; gli scongiuravo a proseguirmi
della consueta benevolenza: — stessero sicuri, da me null'altro
volersi, non altro procurarsi, che il bene della mia Patria; dovere
di cittadino e fede di Magistrato impormi di consultare il
Paese intero in cosa nella quale ne andava della salute di tutti i
cittadini; — e poichè gli ebbi fatti capaci della rettitudine delle mie
intenzioni, confortai i Colleghi a perdurare nella mia sentenza, sicchè
quel giorno stesso fu pubblicato il Proclama, che si legge a
pag. 504 di questa Apologia.
</p>

<p>
Nel 2 marzo 1849 abrogando io la Legge Stataria del 22 febbraio
1849, promulgata me assente, non trascurai rammentare — «l'accordo
universale di riservare alle Assemblee la funzione del
voto popolare intorno alle forme del nostro reggimento.»<a class="tag" id="tag550" href="#note550">[550]</a>
</p>

<p>
Le altre contese sostenute vengono riportate nelle pagine,
che in breve succedono. — Troppo lungo epilogo dello esposto fin
qui, tornerebbe certamente tedioso; basta spremerne il sugo in due
proposizioni: 1<sup>a</sup> Il Parlamento Toscano non fu sciolto, ma il Governo
ne constatò la morte temporaria, perchè allora non avrebbe
potuto, nè voluto sedere; sarebbe stato cagione di perturbamento,
e non di ordine. 2<sup>a</sup> L'Assemblea Costituente Toscana fu convocata
al doppio scopo, d'impedire la decadenza del Principe, e il bando
della Repubblica a furia di una parte minore del Popolo Toscano
audace per la inerzia e per lo sbigottimento della maggioranza,
non che pel miscuglio di uomini non toscani; — di raccogliere libero
intorno alla forma del reggimento e alla persona del Principe
il voto del Popolo tutto, il quale per le cose dimostrate, giusta
le previsioni della umana prudenza, era sicuro che si sarebbe
espresso pel Principato Costituzionale, e per la casa erede di Leopoldo
I precursore di civili libertà.
</p>
</div>

<div class="chapter">
<p>
<span class="pagenum" id="Page_559">[559]</span>
</p>

<h2 id="cap28">
XXVIII.<br />
<span class="smaller">Mio disegno; motivi che lo persuasero, ed espedienti
per conseguirlo.</span>
</h2>

<p>
Come il tempo negli antichi marmi corrompendo taluna lettera,
e tale altra consumando, rende le iscrizioni a leggersi difficili,
così la forza degli eventi, esercitandosi sopra le opere dell'uomo
politico, quasi sempre ne scompone il disegno; però, nel
modo stesso che periti archeologhi sanno ricostruire le prime, e
ridurle ad ottima lezione, uomini che la scienza del governo degli
Stati professano, indagando, ritrovano in mezzo alle scosse della
fortuna, e alle deviazioni della necessità, il concetto dell'uomo politico. — E
non sarà soltanto legge di giustizia storica, bensì di giustizia
universale, giudicarlo non già con le norme assolute del retto, e del
giusto, bensì con lo esame dei tempi nei quali visse, e degli avvenimenti
che lo costrinsero ad operare.<a class="tag" id="tag551" href="#note551">[551]</a> Che se questa sentenza dettata
da Ugo Foscolo fu reputata vera, ragionando dello scopo di
Gregorio VII, tanto maggiormente deve accettarsi nel mio, in
quanto che le forze del tempo, se meno si presentavano ardue a
dominare, più inopinate e furiose imperversavano a scuotere. Io
però rinnegherei la esperienza e la verità, se o credessi o affermassi,
che agevolmente dagli uomini politici si renda giustizia
agli uomini politici loro contemporanei: chè da un lato le Fazioni
pervertono lo intelletto, il giudizio per passione si corrompe; e
sovente eziandio, più che non converrebbe a spiriti elevati, invece
di affaticarsi a cercare il vero sotto la fronte prima delle cose,
pigramente si accomodano alla volgare sentenza. Onde, a senno mio,
non le preghiere soltanto, come disse Omero, sono zoppe e losche,
ma la verità altresì, avvegnadio veda a poco per volta, cammini
tarda, e troppo spesso non giunga neppure in tempo a chiudere
gli occhi al travagliato dalla fortuna e dagli uomini. M. Lamb,
che fu poi Lord Melbourne, con aggraziata e verace scrittura deplorò
la condizione dei Ministri di Governo, la quale mi piace
referire onde si veda se questa sia stoffa da mettersi fra dita di
uomini rusticani, e per di più maligni:
</p>

<p>
<span class="pagenum" id="Page_560">[560]</span>
«Le geste del soldato si compiono davanti alla faccia del
sole, alla luce del giorno, presenti i compagni, e i nemici contro
i quali ei combatte. Tutti le vedono, le conoscono tutti;
nessuno le contrasta, o le attenua. La fama tosto pel mondo le
spande: e tosto il premio di lode dovuto ai salvatori degli Stati
ricevono. Il sagrifizio di un <i>Ministro</i> e la devozione dell'uomo
di Stato sperano invano ricompense siffatte; però che gli sforzi
loro adoperandosi più spesso a prevenire, che a comprimere
grandi vicissitudini, avviene che rimangono oscuri, ignorati,
esposti a tutte <i>le false interpretazioni della ignoranza e della mala
fede</i>. Li criticano, li accusano, e li condannano, mentre all'opposto
meritano il plauso della Patria non ingrata. Quante e
quante volte questi sforzi generosi e penosi vanno obliati in
mezzo alla pubblica sicurezza mantenuta da loro, o alla prosperità
per essi iniziata!»<a class="tag" id="tag552" href="#note552">[552]</a>
</p>

<p>
Ora il mio disegno da alcuni in parte si disprezza, in parte
si nega; da altri si confessa, ma si calunnia, e acerbissimamente
riprendesi.
</p>

<p>
Qui emmi venuta in testa certa fantasia di raccontare una
storiella, la quale, comecchè alla mestizia dello argomento non
convenga, pure alle fortune che provo maravigliosamente si accomoda;
ed è questa. Fu già un Dottore, ma non ricordo il nome,
di assai tenera pasta, al quale, quantunque volte gli capitava
operare qualche bene, pareva proprio andare a nozze; e malgrado
che da questo suo costume gliene fossero venuti fastidii non pochi,
e molestie grandi, pure non si sapeva ridurre a mutarlo. Ora
accadde, che, passando per certa contrada, s'imbattesse in un marito
ed in una moglie, i quali con una pertica e con un bastone si
ricambiavano <i>univoci</i>, e non <i>equivoci</i> (come direbbe l'Accusa), segni
di coniugale affetto. Il buon Dottore acceso di sdegno cacciavasi
risoluto in mezzo agli arrabbiati, e, messa la destra al petto dell'uomo,
la sinistra non so in qual parte della donna, teneva l'uno
dall'altra lontano, esclamando: — «In questa maniera, sciagurati!...
per voi si rappresenta la Unione di Gesù Cristo con la
Chiesa? Così si fa bugiardo il primo padre Adamo, quando disse,
che marito e moglie sarebbero stati due in una carne sola?...»
<span class="pagenum" id="Page_561">[561]</span>
E continuava a dire; ma il marito, accigliato, gli rispose: «E che
cosa importa a lei dei nostri fatti?» E la moglie dall'altra parte:
«O come entra lei nei fatti nostri?» E poi marito e moglie
insieme: «E se ci vogliamo bastonare, o che cosa gliene ha da
premere? Se tanto bastonassimo lei!... e se lo meriterebbe...
se lo merita.... io lo bastono... tu lo bastoni... noi lo bastoniamo...»
E i coniugi coniugarono il verbo bastonare sul corpo del
Dottore. Gliene dettero cento, tanto erano e giustamente infelloniti
costoro; ma il povero uomo non sentì le dieci, chè cadde alle
prime percosse malamente ferito sul capo. Il Cerusico, accorso,
prima di medicare la piaga, prese co' suoi ferri a scandagliarla, onde
il Dottore traendo doloroso guaio: «Ohimè» disse, «che cosa fate,
Cerusico?» E il Cerusico a lui: «Io tasto per vedere se vi hanno
offeso il cervello.» — «Ah! Cerusico mio» soggiunse il ferito,
non istate a perdere tempo, fasciatemi il capo addirittura; e vi
pare egli, che se avessi avuto cervello mi sarei messo in mezzo
a scompartire moglie e marito?» — Così è, voi troverete la storia
dei moderatori dei Partiti in tutto uguale a quella del Dottore
e alla mia.
</p>

<p>
Ma, delle due Fazioni, per ora parlerò intorno alla prima rappresentata
dagli Accusatori e dai Giudici, intervenuti fin qui in
questa lamentevole procedura. La parte che da loro adesso si
tiene a vile, e la pubblica e la privata sicurezza difese; e sta bene;
voto di naufrago, passato il temporale, raro si ricorda: la parte
che si nega, è che, <i>consentendo io a quello che formava allora, e conosceva
sperimentalmente formare il desiderio della parte grandissima
del Paese (voglio dire stabilire ed usare le libertà costituzionali), procurassi
con ogni mezzo legale e leale, senza neppure atomo di comodo
privato, che con modi civili la universalità del Popolo la restaurazione
dello Statuto decretasse</i>.
</p>

<p>
Ma se altri lo impugna, a me basti averlo dimostrato fin qui,
e compirne adesso la dimostrazione. Ho detto come a simile intento
per me fossero adoperati di due maniere partiti: i primi
di resistenza, i secondi d'iniziamento. Mi si conceda toccarli succintamente
da capo, per mostrare poi quanto sembrasse la conclusione
propostami razionale e onorevole.
</p>

<p>
Rispetto ai primi, la resistenza fu opposta alla forza, all'astuzia
e alle adulazioni. — La forza apparve materiale e morale; e poichè
anche sommarne i capi saría troppo lungo lavoro, mi commetto
<span class="pagenum" id="Page_562">[562]</span>
alla benevola memoria del leggitore. — Astuzia fu la insistenza
per la proclamazione provvisoria della Repubblica, salva la
conferma dell'Assemblea; — astuzia le otto proposte preliminari per
la Unificazione, del 27 febbraio, quasi accettate dal Presidente del
Governo; — astuzia i due Ministri romani, ordinario e straordinario,
qui fermi per sollecitare ogni momento; e i due ambasciatori straordinarii
mandati il 15 marzo per isforzare la Unificazione immediata;<a class="tag" id="tag553" href="#note553">[553]</a> — Ciceruacchio,
<i>alla testa di una Deputazione del Popolo di Roma
portante il voto del medesimo per la unificazione con la Toscana</i>, nel 17
marzo non già da Livorno direttamente avviatosi a Firenze, ma aggirantesi
per Pisa, Lucca, Valdinievole, Pistoia e Prato, onde <i>concionare</i>
i Popoli, e strascinarli ad ogni modo nello statuito disegno;<a class="tag" id="tag554" href="#note554">[554]</a> — e
il Ministro degli Esteri, Rusconi, <i>qui venuto in fretta ad assicurare, che
Francia e Inghilterra avrebbero impedito qualunque intervento nella
Repubblica</i> della Italia Centrale (e non era vero), purchè costituita.<a class="tag" id="tag555" href="#note555">[555]</a> — Lusinghe:
la Deputazione romana venuta a offrirmi la carica di
<span class="pagenum" id="Page_563">[563]</span>
Triumviro a Roma, e la proposta espressa che di ciò fece il Principe
di Canino Presidente all'Assemblea Romana.
</p>

<p>
Partiti d'iniziamento furono: impedire che il Popolo <i>facesse da sè</i>;
ostare, per quanto era dato, che il Governo non passasse alle moltitudini
in piazza, la macchina governativa non si disfacesse, gl'impiegati
probi e animosi non fossero cacciati o se ne andassero per dare
luogo a gente forse prava, certo incapace; attendere con somma diligenza
che le proprietà e le vite dei cittadini si rispettassero, onde il
Popolo, mutata natura, non diventasse feroce; — rigettate le misure
di Legge dei sospetti, di armate mobili rivoluzionarie, di supplizii
immediati, e impedito che i Faziosi <i>facessero da sè</i>; — rigettate le
misure di mettere mano violenta negli argenti sacri, e nelle borse
dei ricchi, e impedito che i Faziosi <i>facessero da sè</i>; — i più temibili
fra gli agitatori o cacciati, o allontanati, o imprigionati; — i Ministri
Marmocchi e Mordini persuasi a sostenermi nello assunto
della Restaurazione per via delle Assemblee Costituenti; — dei Giornali,
qualcheduno reso favorevole; altri pregati a cessare, o a moderarsi; — armi
tolte al Circolo; — emigrazioni armate allontanate
dalla città; — Religione protetta, delegando il Tribunale di Volterra
a giudicare delle ingiurie patite da lei; — Arcivescovo richiamato; — Magistrati
difesi; — con ogni mezzo attutito il delirio del Popolo,
e richiamata la intera Toscana al sentimento delle sue tradizioni,
dei suoi costumi, dei suoi interessi, della sua capacità, e
della sua potenza; con altre più cose, che nel corso di questa Memoria
vengono sparsamente discorse.
</p>

<p>
Quello però su cui giova trattenermi con maggiore larghezza
è il provvedimento legale destinato a operare la Restaurazione.
Considerando come alla piena del Popolo, che aveva fino dall'8
febbraio decretato la Unificazione con Roma, la Decadenza della
Corona e la Repubblica, fosse impossibile resistere direttamente,
fui sollecito di pubblicare il Decreto del 10 febbraio 1849. Ho detto
come questo e l'altro Decreto del 14 successivo venissero presentati
dal signor Montanelli, e non furono sua fattura, ma sì, mi
sembra, del signor Avvocato Rastelli; e mi affrettai a sottoscriverli
per tre ragioni distinte, e d'importanza grandissima: 1<sup>a</sup> perchè
mi davano tempo di un mese e più, e il tempo in questi negozii
è tutto, checchè paia diversamente opinare l'Accusa, dall'autorità
della quale, in fatto di politica, mi sia lecito discostarmi; 2<sup>a</sup> perchè
a fine di conto mi assicuravano di un'Assemblea <i>toscana</i>, la quale
<span class="pagenum" id="Page_564">[564]</span>
degl'interessi toscani discutesse, e il Paese <i>veramente rappresentasse</i>;<a class="tag" id="tag556" href="#note556">[556]</a>
3<sup>a</sup> perchè, sebbene dichiaravasi che la forma del Governo
della Toscana sarebbe stabilita dalla Costituente Italiana, però la
Legge sopra questa Costituente si prometteva, e non si diceva
nè come aveva ad essere composta, nè a quali condizioni vincolata.<a class="tag" id="tag557" href="#note557">[557]</a>
</p>

<p>
Fu per me dimostrato con quanto, non dirò sfavore, ma furore
venisse ricevuta cotesta Legge dai Repubblicani. Il <i>Popolano</i> la lacerò
acerbamente: espose i pericoli della dilazione alla proclamata Repubblica;
minacciò guerra civile; rampognò il Governo per la sua repugnanza
di aderire alla dichiarazione popolare della decadenza del
Principe; insistè aspramente nel sollecito uso di mezzi violenti e rivoluzionarii,
con altre enormezze, di cui con non mediocre fastidio
venni raccogliendo la storia da quello e da alcuni altri Giornali, che
in quel tempo si pubblicavano. In proposito di cotesta Legge la
<i>Costituente Italiana</i> del 13 febbraio 1849, prendendo a discutere
strettamente la materia con raziocinii affatto rivoluzionarii, dopo
avere detto con focose parole quanto ho riportato a pag. 333 e 334
di questa <i>Apologia</i>, continuava così: «Noi lo ripetiamo ancora una
volta ai Cittadini del Governo Provvisorio: osate, osate. Unione
con Roma e convocazione della Costituente. L'istinto popolare nel
suo squisito buon senso ha già precorso il vostro giudizio, e domanda
questa Unione. Voi avete udito il suo grido di gioia, e il
saluto a quella Repubblica per cui vuol vivere e morire; voi potete
e <i>dovete</i> sanzionare quel saluto e quelle grida.» Nel successivo
Nº del 14: «Abbiamo meditato sopra il Decreto che convoca
un'Assemblea legislativa <i>toscana</i>, e, in onta alla buona intenzione,
non abbiamo saputo indovinarne le ragioni politiche, nè
il principio di diritto. Un'Assemblea uscita dal suffragio universale,
in un Paese abbandonato al Provvisorio, o non ha voto, o
non ha senso, o <i>si colloca come Sovrano in faccia al Popolo da cui
fu eletta</i>.»
</p>

<p>
E dietro lei la folla dei Giornali del Partito, urgentissima tutta,
come se si trattasse di scaldare al fuoco mozziconi di candela
<span class="pagenum" id="Page_565">[565]</span>
di cera e appiccicarli insieme! In verità io non capisco più dove
sia andato il senno italiano. La massima parte dei Popoli, repugnante
o inerte, come spingiamo noi? Con questo strepito forse?
No certo: con che cosa dunque? Col terrore; e questo non dovevate,
nè potevate domandare a me; e a questo dovevo oppormi,
e mi opposi. I Repubblicani, avendo penetrato il riposto consiglio
che dettò il Decreto del 10, presso il signor Montanelli si adoperarono;
il quale, piegando alle insistenze loro, apparecchiava il
Decreto del 14 febbraio, o, come ho detto, per lui lo apparecchiava
l'Avvocato Rastelli. Non vi ha dubbio: il Decreto del 14 febbraio
metteva le mani dell'Assemblea Romana nei capelli alla Toscana;
legata ad una rota del carro della Repubblica Romana, era mestieri
che la mia Patria precipitasse nella carriera perigliosamente inane
di quella. Comecchè così mi venisse a sfuggire la tavola di salute, pure
firmai, perchè costretto a farlo, tutto parendomi meglio che proclamare
a tumulto la Repubblica, la Decadenza del Principe, e la
Unificazione con Roma; sperai in qualche congiuntura favorevole;
in ogni caso ero determinato a mandare avanti l'Assemblea Toscana,
onde discutere pubblicamente insieme i grandi interessi del Paese,
che avrebbero persuaso i Toscani a seguire lo antico loro dettato:
«<i>piano ai ma' passi</i>.» Infine, cotesto Decreto lasciava lo addentellato
a molti schiarimenti, e a molte questioni.
</p>

<p>
Invero, questo Decreto non piacque ai Repubblicani; e più
che mai raddoppiarono le violenze e gli sforzi, <i>i mezzi qualunque</i>,
che dichiaravano <i>sacri</i> perchè tendenti a conseguire lo scopo agognato,
siccome largamente al suo luogo, con prove storiche, fu
fatto conoscere; alle quali, chiunque vorrà giudicare secondo che
religione insegna, fie che aggiunga tutti i Giornali che io non
possiedo, come, a modo di esempio, la <i>Italia dei Giovani</i>, il <i>Giornale
Popolare</i>, lo <i>Inferno</i>, il <i>Calambrone</i>, il <i>Tribuno del Popolo</i>, la
<i>Lanterna Magica</i>, il <i>Lampione</i>, — ed altri, che io non ricordo, diarii
e foglietti staccati, e avvisi, e proclami, e decreti dei Circoli; e
cotesta congerie di fogli gli sarà com'eco di un tempo passato, e
come testimonianza di quanto gli uomini pensassero, macchinassero
e compissero per instituire la Repubblica, rovesciando il Governo
Provvisorio. Nello intervallo che corre dal 14 febbraio al 6
marzo, vedete che il Circolo Fiorentino manda 25 Commissarii
nelle Provincie per convocare uno assembramento mostruoso a
Firenze, al fine di costringere il Governo a proclamare la
<span class="pagenum" id="Page_566">[566]</span>
Repubblica.<a class="tag" id="tag558" href="#note558">[558]</a> Il Circolo delibera che non <i>forzerà la mano</i> al Governo in
quanto al giorno della riunione dei Deputati in Roma.... Non vi par
ella grandissima libertà cotesta? L'Assemblea intimata dal Governo
è vilipesa, minacciata, o derisa. — In questo intervallo i Popoli accorsi
dalle Provincie, uniti col fiorentino, proclamano la Repubblica
di diritto e di fatto, e piantano l'Albero della Libertà davanti il
Palazzo. Il Circolo Popolare decreta Legge uniforme. I Popoli
accorsi sopra la Piazza, con immense strida, dichiarano decaduto
il Principe, la Repubblica, la Unione con Roma, e Laugier
traditore; migliaia di furiosi presentano al Governo i plebisciti
<i>perchè gli accetti e ratifichi</i>. — Come potessi schivarmi in quella
tremenda giornata, ho esposto altrove. Nondimeno <i>Circolo</i> e <i>Giornali</i>
annunziano, bugiardamente, essere stata accolta con giubbilo
cotesta dimostrazione, — avere aderito, il Governo, a proclamare
la Repubblica; mentiscono parole, falsificano proclami: ma
accortisi che il Governo teneva il fermo a non lasciarsi strascinare,
di nuovo tramano altro più formidabile apparecchio pel
1º marzo, onde mandare ad effetto la proclamazione della Repubblica.
Non essendo soppressa la Legge Stataria, pubblicata dai miei
Colleghi per reprimere la reazione, io la mantengo per reprimere
le minacciate violenze dei Faziosi; e lo annunzio col Proclama
del 27 febbraio, il quale, accorso (per parare il colpo) il 26 da
Lucca, persuasi i miei Colleghi, ottengo che sia pubblicato a Firenze. — In
<span class="pagenum" id="Page_567">[567]</span>
Consiglio mi secondarono tutti i Ministri. Il Circolo
ruppe in aperte minaccie, più che mai palesò i danni dello indugio,
e sospinse alla Repubblica; protestò contro il Governo, ci
fece sentire prossimo lo stato di accusa; me appellò, bruttamente,
traditore; ma il 1º marzo l'assembramento fu prevenuto. Il
giorno successivo tolsi via la Legge, <i>dichiarando che si aveva ad
aspettare la deliberazione dell'Assemblea eletta col voto universale</i>.<a class="tag" id="tag559" href="#note559">[559]</a>
</p>

<p>
Le vicende accadute nel tempo intermedio mi avevano purgato
agli occhi dei più di ben molte calunnie, quantunque, e lo vedremo
in breve, non cessassero di lavorarmi di straforo con arti
proditorie. Comprese allora il mondo, e più comprenderà adesso,
che, se contrastavo alla tumultuaria e violenta Repubblica, io già
nol facessi per tradire la Patria, non per concerti presi col Principe
lontano, non per mantenermi al Potere, non per rendermi
necessario a tutti i Partiti, non in grazia di futuri comodi, o talento
di titoli (vanità sempre, in questo caso vergogna); comprenderà
che se ogni esordio di guerra civile ed attentato contro la sicurezza
pubblica o privata io diligentemente attesi a comprimere,
già nol facessi io in odio del Principato Costituzionale. Nella mia
condotta io non ho riguardato me, nè altri: ho considerato quello
<span class="pagenum" id="Page_568">[568]</span>
che mi pareva meglio pel mio Paese: e al mio Paese ho sempre
tenuto diritti la mente e il cuore. Questo ho voluto: questo ho
operato con pericolo passato, e con danno presente. Non importa:
meglio sventura onorata, che fortuna con vituperio. «Io sono per
la Patria, e per Lei» dissi certa volta a Leopoldo II; «nè che
metta prima la Patria vorrà V. A. adontarsi, perchè anch'ella
l'ama con cuore di figlio.» Il Principe blando assentiva al
detto; ed io, quello che parlai quando saliva i gradini della magione
reale, penso potere ripetere ora che ho sceso gli scaglioni
del carcere.
</p>

<p>
Poichè ogni resistenza felice aumenta nel resistente il credito
che scema nello assalitore, così in breve io mi sentii forte abbastanza
per avventurare un passo, che sostengo decisivo, come
quello che, se non finiva la Rivoluzione, ormai la sottometteva;
le sue ultime prove erano fatte, e per necessità di cose doveva
andare di mano in mano digradando.
</p>

<p>
Lo spirito pubblico riassicurato incominciava, comecchè timidamente,
a farsi sentire, e bisbigliava sommesso: che se la Toscana
dovesse unirsi a Roma, non si aveva a discutere davanti
all'Assemblea <i>Romana</i>, ma sì davanti all'Assemblea <i>Toscana</i>. I
Settarii se ne commossero maravigliosamente; quale mi minacciò,
quale mi interpellò; quale infine, ostentando sicurezza, diceva ormai
la quistione decisa: la Unificazione con Roma e la forma
del Governo doversi deliberare a Roma. L'<i>Alba</i> del 4 marzo stringeva
il Governo Provvisorio con le seguenti parole:
</p>

<p class="center pad1">
«<i>Alcune interpellazioni al Governo Provvisorio.</i>
</p>

<p>
«Fino dal giorno in cui il Governo Provvisorio toscano ascese
al Potere, <i>chiamatovi dalla volontà unanime del Popolo e dal consenso
del Parlamento</i>, fu sua prima cura di circondarsi dei Rappresentanti
del Popolo, liberamente eletti per suffragio universale
diretto, onde dar forza alla sua nascente autorità e coadiuvarlo
nel soddisfare alle gravi bisogne dello Stato.
</p>

<p>
«A quest'effetto il Governo, abolendo da un lato il <i>Consiglio
generale</i> ed il <i>Senato</i>, convocava immediatamente un'Assemblea
<i>legislativa</i> di centoventi Rappresentanti, determinando i
modi della elezione, e <i>promettendo di sottoporle colla maggiore sollecitudine
il progetto di Legge per l'attuazione della Costituente Italiana</i>.
</p>

<p>
«Questa Assemblea doveva concentrare in sè stessa tutti
i poteri legislativi, per esercitarli in unione al Governo Provvisorio,
<span class="pagenum" id="Page_569">[569]</span>
il quale si riservava, oltre alla sua parte d'iniziativa,
l'esclusiva sanzione e promulgazione delle Leggi.
</p>

<p>
«Il giorno appresso, una Dichiarazione governativa, inserita
nel <i>Monitore</i>, modificava in parte il precedente Decreto e restringeva
nei suoi giusti limiti l'autorità del Provvisorio Governo;
annunziando <i>che la volontà liberamente espressa dai Rappresentanti
del Popolo toscano, eletti per suffragio universale diretto, sarebbe
stata legge pel Governo, il quale avrebbe primo dato l'esempio
della più perfetta obbedienza al volere del Popolo sovrano</i>.
</p>

<p>
«Ma accortosi bentosto come la precipitanza nel convocare
l'Assemblea <i>toscana</i> non gli avesse concesso di maturarne bastantemente
la natura, i modi ed i limiti; <i>avvedutosi come non
bastasse alle esigenze del Paese</i> la presenza di un'Assemblea meramente
<i>legislativa</i>, la quale dall'indole stessa del proprio mandato
sarebbe stata limitata esclusivamente alla interna amministrazione
dello Stato; e come il Paese, <i>rimasto privo di uno dei
tre Poteri costituiti</i>, abbisognasse di una <i>Assemblea sovrana Costituente,
la quale decretasse la forma politica dello Stato e le norme
del nuovo patto sociale</i>; il Governo Provvisorio pensò che fosse
necessario sopperire immediatamente a questo pressante bisogno,
ed a questo effetto pubblicò poco appresso il Decreto del 14
febbraio, col quale intendeva ad un tempo di <i>dotare la Toscana
di un'Assemblea Costituente che determinasse la forma di Governo con
cui dovrebbe reggersi il Paese, e di soddisfare al voto unanime e concorde
manifestato dal Popolo Toscano e dal Popolo Romano per la
Unione immediata dei due Stati in una Italia Centrale</i>.
</p>

<p>
«Se ci atteniamo al contesto di questi Decreti, i quali a dir
vero spesso si elidono e si contraddicono in più d'una parte,
non può cader dubbio che il concetto del Governo Provvisorio
non sia stato quello di deferire le questioni di ordinamento, tanto
quelle relative alla forma dello Stato, come quelle relative alla
Unione con Roma, <i>di deferirle, diciamo, ai 37 Deputati della Costituente,
i quali, raccolti coi Deputati Romani in Assemblea unica e
sovrana, decreterebbero la Unificazione dei due Stati, determinando
in appresso il patto sociale e le sorti dello Stato comune</i>.
</p>

<p>
«Le parole infatti dei Decreti governativi parlano troppo
chiaro, a chi voglia e sappia intenderle, perchè si possa revocare
in dubbio a quale delle due Assemblee debba appartenere
la questione dell'ordinamento politico.
</p>

<p>
<span class="pagenum" id="Page_570">[570]</span>
«Il Decreto dell'11 febbraio stabilisce che <i>la forma del Governo
della Toscana, come parte d'Italia, dovrà essere stabilita dalla
Costituente Italiana</i>. Il successivo Decreto del 14 febbraio, ordinando
la elezione dei 37 Deputati ed il loro invio a Roma, <i>il
quale sarebbe troppo ritardato se la Legge per la Costituente dovesse
essere sancita dalla Assemblea Legislativa Toscana</i>, allega come
ragione di questa sollecitudine: <i>che la Unione della Italia Centrale,
già operata nei comuni desiderii e nei comuni bisogni, aspetta
il suo compimento dall'invio dei nostri Deputati alla Costituente Italiana</i>.
</p>

<p>
«Ad onta però di queste chiare e lucide espressioni, parecchi
organi della stampa periodica (tratti forse in errore dalle non
poche e non lievi incongruenze dei due Decreti; da certi termini
dubbii ed oscuri contenuti nella Dichiarazione del 12, di cui abbiamo
sopra accennato, e nel Proclama del 27; e finalmente
dalla convinzione della incompatibilità di due Assemblee che reciprocamente
si elidono e si distruggono) <i>hanno stranamente travisata
la natura dei due Decreti, e ne hanno falsata la interpretazione,
sostenendo che la questione dell'ordinamento politico sarebbe sottoposta
all'Assemblea Legislativa, e restringendo la sfera e l'autorità
della Costituente, fino a ridurla in qualche guisa soggetta e subordinata
ai Decreti dell'altra Assemblea</i>.
</p>

<p>
«Questa erronea opinione, portata dal Giornalismo nell'arringo
dei Circoli e delle altre Associazioni politiche, ha falsati i
giudizii, contorte le opinioni, ed ha sparso nel Pubblico l'incertezza,
il dubbio e la esitanza; di guisa che la Stampa ed i Circoli
nel proporre le liste elettorali, e gli Elettori nel compilare
le loro schede, si trovano tuttavia nel maggiore imbarazzo,
ignorando la natura e l'indole respettive delle due Assemblee,
non meno che i limiti del mandato da darsi ai 120 Deputati
della <i>Legislativa</i> ed ai 37 della <i>Costituente</i>.
</p>

<p>
«Ora questa incertezza, questi dubbii, e questi imbarazzi
debbono cessare immantinente.
</p>

<p>
«Noi chiediamo quindi formalmente al Governo Provvisorio
di mettere in chiara luce questa delicatissima e troppo stranamente
complicata questione; <i>di disvelare il concetto che lo animava
nel dettare i due Decreti; di dichiarare infine solennemente a quale
delle due Assemblee egli intenda rimettere la discussione della forma
che dovrà assumere la Toscana, e della sua Unione con Roma</i>.
</p>

<p>
<span class="pagenum" id="Page_571">[571]</span>
«Non esitiamo a credere che il Governo vorrà dare una
pronta e adeguata risposta a questa nostra interpellanza, nè
vorrà nascondersi nel velo del mistero o dell'obblio, come ha
fatto per la precedente inchiesta fattagli nel nostro Numero di
mercoledì. <i>Si rammenti il Governo che in assenza dei Parlamenti, e
presso un regime libero e popolare, il diritto d'interpellare il Governo
sui suoi atti appartiene ad ogni Cittadino, e sovra tutto a quei corpi
morali, i Circoli e la Stampa periodica, che ne rappresentano i bisogni,
i voti e le speranze; e che debito del Governo si è di darvi pronta,
sincera e soddisfacente risposta</i>.»
</p>

<p>
La <i>Costituente Italiana</i> del 6 marzo 1849, dopo avere censurato
tutti gli atti del Governo Provvisorio, così prosegue: «Ora
taluno vorrebbe turbare il corso logico delle idee, revocare in
dubbio a cui competa decidere della forma del Governo toscano,
e consumare l'atto più eminente di sovranità popolare. Il
dubbio è nato dal cammino ondeggiante, traverso al quale si
sviluppavano le decisioni del Governo Provvisorio. Il dubbio è
grave. I nostri amici dell'<i>Alba</i> hanno <i>solennemente</i> chiesto che
venga in modo esplicito dissipato, e noi non possiamo che
fare eco ad essi, ed alle loro legittime istanze congiungere anche
le nostre. <i>A noi però il concetto fondamentale della Costituente
Italiana, i limiti del mandato legislativo, e le considerazioni stesse che
precedono i due Decreti dei 10 e 14 febbraio, stanno dinanzi allo sguardo
e insegnano necessariamente la soluzione più logica di questa difficoltà. — Dopo
dichiarazioni sì esplicite, nessuna pretesa invaditrice
potrebbe essere messa in campo dall'Assemblea Legislativa senza
disconoscere la legittimità della sua origine, e attaccare il sovrano
mandato deferito alla Costituente</i>. L'Assemblea Legislativa non
esiste che come istituzione transitoria e secondaria, come garanzia
speciale accordata alla Toscana a propria tutela duranti
i pericoli e la necessità della situazione presente: collo esercizio
incoato della sovranità nazionale nella Costituente, anche
i Poteri legislativi debbono cessare, perchè in quella soltanto
debbono concentrarsi. Noi non riguardammo, e non possiamo
riguardare l'Assemblea Legislativa, che come elemento di soccorso,
congiuntosi al Governo Provvisorio per fortificarlo; che
al cessare di esso rientra nelle brevi limitazioni di un'autorità
consultiva provinciale. Tali almeno sono le deduzioni naturali,
invincibili, della Unione. <i>Noi quindi respingiamo assolutamente
<span class="pagenum" id="Page_572">[572]</span>
qualunque dottrina che tentasse, contro la parola e lo spirito
della Legge, trasportare all'Assemblea Legislativa quelle facoltà che
sono irrevocabilmente e solo acquisite alla Costituente</i>.» E qui continua
facendosi l'obietto se <i>la forma definitiva del Governo della
Toscana</i> deva decidersi dai Deputati <i>Toscani</i> congiuntamente ai
Deputati <i>Romani</i>, o se da loro esclusivamente; e, come è da
aspettarci, <i>si mostra parziale del primo partito</i>.
</p>

<p>
Eccomi giunto alle Forche Caudine. Stretto in questa maniera,
era forza spiegarmi. Lo invio di 37 Deputati Toscani a Roma,
perchè, congiuntamente co' Deputati Romani, deliberassero sopra
la forma del Governo della Toscana, mi suonava vergognosissimo
inganno. Che cosa avessero a deliberare, con Assemblea che già
aveva proclamata la Repubblica, davvero non sapeva comprendere.
Sul principio non poteva cadere questione, a meno che
l'Assemblea Romana, abrogato il Decreto del giorno 8 febbraio,
non avesse consentito a tornare da capo; il che appariva assurdo.
Supposto che lo avesse concesso, o potuto concedere, il brutto
inganno non veniva meno, avvegnadio il numero dei Deputati
Romani superasse troppo quello dei Toscani. — Nè meno sarebbe
stato festoso mettere a partito, nell'Assemblea degli Stati Romani,
stremi di moneta, con carta che non trovavano da esitare
nemmeno a vilissimo prezzo, se avesse voluto ricevere caritatevolmente
la Toscana, tuttavia florida e con un attivo nel suo
patrimonio sempre superiore al passivo.<a class="tag" id="tag560" href="#note560">[560]</a> Ma questi, nel linguaggio
acceso degli uomini di parte, e' sono <i>positivismi</i> insensati. Io, per me,
non desidererei meglio che i cittadini altra moneta non possedessero
tranne di rame; dei cibi, non compri, dispensati dall'orticello, si
contentassero; sempre <i>brodetto nero</i> bevessero: ma dipende forse
<span class="pagenum" id="Page_573">[573]</span>
da me, se gli uomini questo benedetto amore di sostanza non vogliono
abbandonare? Se sia buono o cattivo costume quello di stare
attaccati al proprio avere, io non voglio discutere adesso; per certo
egli è vecchio, nè facile a farlo smettere, e credo che se ne siano
potuti accorgere anche il signor Rusconi e i suoi compagni; però
si astengono da confessarlo, perchè, appo la Chiesa loro, presumono
la infallibilità della dottrina che negli altri contrastano: e
così sempre dei Partiti succede. — Le due Costituenti, promesse
dal Governo, non potevano senza pericolo revocarsi; <i>ma,
sottoposti i Deputati per la Costituente Italiana alla decisione della
Costituente Toscana, il Paese tornava assoluto padrone di sè stesso</i>.
Il Governo, che minacciava cascare giù in piazza fra le moltitudini,
senza che alcuno osasse impedirlo, <i>era da me raccolto,
e riposto in mano del Partito Costituzionale</i>. Ora stava a questo
accorrere, e farsi vivo. Non avevo adempito, con industria
pari al pericolo, anche quello che gli uomini del <i>Conciliatore</i>
avevano consigliato? A chi ben guarda, il Decreto del 6 marzo
era <i>infinitamente</i> più ristrettivo della Legge della Costituente già
proposta dal signor Montanelli. Invero, l'Assemblea <i>Toscana</i> si
trovava investita di facoltà sì ampie, che il Consiglio Generale
non immaginò possedere giammai. All'Assemblea spetta deliberare
<i>se voglia</i> unirsi con Roma: — quindi, ella poteva decidere <i>non
volere</i>; non volendo questa Unione, le competeva, a un punto, il
diritto e il dovere di ordinarsi in Repubblica o in Principato Costituzionale
separatamente; e, scegliendo il Principato, nessuno
poteva impedirle di restaurare la Casa di Lorena. <i>Tutto stava in lei.</i>
</p>

<p>
Considerando, pertanto, gli uomini capaci per le faccende politiche
non abbondare in Toscana, pensai, che su molti sarebbe
caduta doppia nomina per le due Assemblee; e questo concessi
per avere maggiore sicurezza che i Deputati alla Costituente Italiana,
partendo prima delle deliberazioni prese dalla Toscana, non
somministrassero pretesto a soverchierie rivoluzionarie. Al quale intento,
provvidi ancora che le formalità per lo spoglio dei Deputati
alla Costituente Italiana si eseguissero con lentezza; e di vero,
non furono mai principiate.<a class="tag" id="tag561" href="#note561">[561]</a>
</p>

<p>
<span class="pagenum" id="Page_574">[574]</span>
Se in mezzo agli sconvolgimenti politici, o per virtù o per
fortuna, mi venne fatto condurre a questa riva lo Stato, l'Accusa,
per onore suo, si ritiri, anzi si penta e si dolga di avermi offeso,
e prometta fermamente di pensare, in seguito, a quello che scriverà.
Nè creda essa che io in questo modo per vana iattanza
mi esprima; mai no: se io il faccio, è segno che ho da opporle un
testimone a cui ella dee fare di berretta; una prova che ella almeno
ha da credere; una autorità, che da lei alla più trista vuolsi
rispettare, e questa autorità è la sua; questo testimone egli è
dessa.... propriamente l'Accusa....
</p>

<p>
Il Decreto del 10 giugno 1850 dichiara con parole solenni:
«Il Popolo Fiorentino restaurava la Monarchia» (il Decreto non
mette <i>costituzionale</i>, ma ce lo metto io, credendo servire allo amore
della Patria e alla reverenza del Principe) «<i>alla quale era devoto,
ed a cui si era mantenuto, in mezzo alla tristezza dei tempi, costantemente
fedele</i>.»<a class="tag" id="tag562" href="#note562">[562]</a> E sia così, poichè così dice. Lo incubo rivoluzionario
fu quegli che, aggravandosi sul petto a questo Popolo,
gl'impediva la voce e la conoscenza; ora, poichè dallo incubo io
lo liberava, dandogli abilità e modo di manifestare la sua devozione,
egli è evidente che, anche a giudizio dell'Accusa, merito
lode, non biasimo. Di qui non si esce: o crede, o non crede a sè
stessa l'Accusa? Io devo supporre che a sè creda; e allora, dove
<span class="pagenum" id="Page_575">[575]</span>
trova materia a quel brutto delitto che si chiama <i>tradimento</i>? Ella
potrebbe sospettare, come fa, quando fosse persuasa che io immaginassi
il voto universale nemico al Principato Costituzionale, o
che per me si volessero praticare violenze e inganni, per estorcere
un voto contrario al desiderio dei Popoli; ma no, chè io ho
provato, e proverò ancora, come nessuno con sicurezza maggiore alla
mia sapesse gli umori dei Toscani; e in quanto a brogli, per preoccupare
la libera votazione, nessuno, e neppur essa (ed è tutto dire!),
ha mai pensato accusarmi.<a class="tag" id="tag563" href="#note563">[563]</a> Forse ella avrebbe potuto criticare il mio
concetto, preferire un metodo ad un altro; e su questo ognuno ha
i suoi consigli. A me le violenze non garbano, di qualunque colore
elle sieno, e quando una cosa può ottenersi in palazzo, con modi
civili e fra uomini di senno, non comprendo la ragione nè la necessità
di andarla a pescare fra le commosse moltitudini in piazza.
Ma poichè prevedo che con l'Accusa non si può fare a fidanza,
così sarà prudente consiglio continuare il mio ragionamento.
</p>

<p>
Io riporterò questo Decreto, affinchè si conosca come con la
prudenza, aspettata la opportunità, possano ottenersi giuste e ragionevoli
cose, senza ricorrere a partiti disperati.
</p>

<p class="center pad1">
«Il Governo Provvisorio Toscano
</p>

<p>
«Decreta:
</p>

<p>
«Art. 1º L'Assemblea Toscana è investita del <i>Potere Costituente</i>
a due distinti effetti, cioè:
</p>

<p>
«(<i>a</i>) <i>Per decretare, se e con quali condizioni lo Stato Toscano debba
unirsi a Roma.</i>
</p>

<p>
«(<i>b</i>) Per comporre insieme ai Deputati dello Stato Romano
la Costituente dell'Italia Centrale.
</p>

<p>
«Art. 2º Tenuta ferma la nomina dei trentasette Deputati
per l'Assemblea Costituente Italiana, e la contemporanea ma
<span class="pagenum" id="Page_576">[576]</span>
distinta votazione per l'Assemblea Toscana, non sarà per altro
incompatibile che si riuniscano in uno stesso individuo la rappresentanza
sì nell'Assemblea Toscana, come nella Costituente
Italiana.
</p>

<p>
«Art. 3º Il Ministro Segretario di Stato pel Dipartimento
dello Interno è incaricato dell'esecuzione del presente Decreto.
</p>

<p>
«Dato in Firenze li sei marzo milleottocentoquarantanove.
</p>

<p class="indr">
<span style="margin-right: 4em">«<span class="smcap">F. D. Guerrazzi</span></span><br />
«<i>Presidente del Governo Provvisorio</i>.»
</p>

<p>
Non è da dirsi se Circoli e Giornali si tenessero offesi; accorrendo
pronti al riparo, si dettero sollecitamente a mutare le note
dei Deputati, transfondendo nella Costituente Toscana i più sviscerati
Repubblicani, affinchè la Repubblica e la Unificazione con
Roma fossero proclamate per acclamazione dall'Assemblea appena
convocata.
</p>

<p>
Che più? Io vengo apertamente oltraggiato come avverso alla
Repubblica. Il Circolo minaccia rivoluzione, se l'Assemblea Costituente
<i>Toscana</i> non dichiara la <i>Unificazione</i> con Roma; esamina gli
eligendi, e, se non si obbligano a sostenere questo concetto con le
armi, rigettansi con vituperio.<a class="tag" id="tag564" href="#note564">[564]</a> I Giornali repubblicani, infervorando
gli animi alla scoperta, bandiscono la <i>guerra civile</i>, se l'Assemblea
Toscana non proclama la Repubblica, e subito. E queste
cose abbiamo veduto altrove; ma specialmente intorno al Decreto
del 6 marzo il <i>Nazionale</i> muove querela perchè gli sembra alla
onnipotenza del Popolo ingiurioso; e a parere mio s'inganna, imperciocchè
lo studio di formulare dirittamente il partito non si sa
comprendere in che cosa o come offendesse la libertà di risolverlo.<a class="tag" id="tag565" href="#note565">[565]</a>
La <i>Costituente</i> provoca il Popolo, affinchè riparando la ostinata
resistenza del Governo a proclamare la Unificazione con Roma, in
<span class="pagenum" id="Page_577">[577]</span>
onta alla volontà manifesta del Paese, mandi all'Assemblea Costituente
<i>Toscana</i> gli uomini che l'acclameranno spontanea e unanime;
e di queste iattanze mi prendevo cura mediocre, conciossiachè
io troppo bene sapessi che i Settarii rimasti delirassero, ed i
partiti avessero ottimamente compreso, che questa Unificazione,
non essendo stata vinta di assalto, ormai per bloccatura non riusciva
altramente possibile.<a class="tag" id="tag566" href="#note566">[566]</a> Il <i>Popolano</i>, tra perchè il Governo non
buchera l'elezioni, e tra perchè la Legge pessima genererà un
Assemblea di Retrogradi e di Conservatori, mi viene intuonando
da capo la minaccia della guerra civile.<a class="tag" id="tag567" href="#note567">[567]</a> Come se fosse fede quella
di convocare i comizii universali, perchè liberissimi dieno il voto,
e maneggiarli poi perchè lo depositino nell'urna a modo tuo; e lasciata
la fede, bel senno davvero sarebbe, per conoscere e rispettare
<span class="pagenum" id="Page_578">[578]</span>
il sentimento di tutto il Popolo, industriarti con ogni arte a farlo
attestare del tuo. Questo si chiama nel sistema dei Settarii consultare
il Popolo; e se non si obbedisce, o ci dichiarano la guerra,
o ci congiurano contro, o ci calunniano con vituperii di cui nessun
Partito oggimai più si vergogna; — nessuno.
</p>

<p>
La solerzia del Governo non mancò alla Patria. Il Ministro
dello Interno stampò e diffuse una lista di Deputati di opinione
moderata, per rettitudine insigni; altro non poteva fare, e non fece,
chè senno e probità lo vietavano. Il Prefetto ebbe ordine raddoppiare
vigilanza sopra i Circoli, e sopra le moltitudini. Io raccolsi
la Guardia Civica nel Giardino di Boboli. Quello che io le dicessi
vuolsi ricavare dal <i>Monitore</i> del 12 marzo 1849: «La Guardia Nazionale
di Firenze, in numero di meglio che 2000 uomini, è stata
stamane passata in rivista dal Generale Zannetti su la Piazza
<i>Maria Antonia</i>. Quindi, marciando per plotoni, si è recata nel
Giardino di Boboli, dove il cittadino F. D. Guerrazzi Presidente
del Governo Provvisorio l'ha arringata, <i>interpellandola se fosse
deliberata a tutelare l'ordine, ad aiutare della sua forza il Governo,
fermo nel volere la libertà delle elezioni e la indipendenza degli eletti
Rappresentanti</i>. A queste interpellazioni la Guardia Nazionale ha
risposto con manifesta ed unanime adesione alla mente del
Governo.»<a class="tag" id="tag568" href="#note568">[568]</a>
</p>

<p>
Ora esaminiamo un po' come cotesto atto venisse commentato
dai Faziosi: «Ecco, dicevano essi, apparecchiarsi il terreno
perchè le Assemblee non pronuncino la Unificazione con Roma,
e conseguentemente la decadenza della famiglia di Lorena, e la
Repubblica: questo non può succedere, nè succederà; ma quando
mai per caso inopinato accadesse, noi allora profitteremo <i>di ogni
<span class="pagenum" id="Page_579">[579]</span>
mezzo</i> ci presentino le circostanze, affine di salvare il Paese
nostro da un giogo aborrito, che imporre si volesse a nome della
legalità e di una servile rappresentanza.»
</p>

<p>
I Repubblicani non temono che la Guardia Nazionale voglia
suscitare nel Paese la guerra civile, facendo fuoco sopra i suoi
fratelli, che «<i>traditi</i> nei loro voti, e vedute <i>strozzate</i> le loro speranze
dal capestro delle legali formalità, usassero l'estremo loro
appiglio, la suprema loro ragione — <i>la forza e la violenza</i>.» E
neppure i Settarii temono che i Deputati possano sopportare l'obbrobrio
del rifiuto delle tre Leggi indicate; ma «dove questo obbrobrio
dovesse pesare su di essi, certo, ad onta di tutte le
esortazioni del Guerrazzi, non peserà su la Toscana l'obbrobrio
assai maggiore di avere pazientemente sopportato il <i>tradimento</i>;
e la Toscana saprà consumare la sua Unione con Roma, e saprà
subirne tutte le conseguenze, anche ad onta dei suoi Rappresentanti,
e degli uomini del Governo Provvisorio.<a class="tag" id="tag569" href="#note569">[569]</a>
</p>

<p>
<span class="pagenum" id="Page_580">[580]</span>
I Repubblicani strepitano e minacciano a cagione dell'Assemblea
Costituente <i>toscana</i>, dichiarando che la si vuole da me instituita
per decretare la Restaurazione; — il Procuratore Regio Paoli, e
dietro a lui gli Auditori Marrucchi, Bambagini e Ciaccheri, e dietro
a loro i Consiglieri Orsini, Aiazzi e Pieri, e Regio Procuratore generale
Bicchierai, strepitano e accusano a cagione dell'Assemblea
Costituente <i>toscana</i>, che la si volle instituita da me per decretare
la Repubblica. I Repubblicani mi chiamano alla scoperta traditore
per volerla convocare; — i Procuratori Regii, Auditori e Consiglieri,
gli uni dietro agli altri, m'incolpano di tradimento per averla convocata.
In verità, sarebbe questa farsa gioconda da rallegrare le
genti, se non l'avessero rappresentata su le lagrimevoli scene
di un carcere, che da 29 mesi divora la salute degli uomini e delle
famiglie.
</p>

<p>
I Repubblicani, per quanto venni informato, e i Circoli e i
Giornali manifestavano, tentarono un colpo estremo. La Legge Stataria
non era più da richiamarsi in vigore a Firenze. Il 1º aprile per
contenerli dall'avventurarsi a disperati partiti, mandai fuori la Notificazione,
che già fu da me riportata a pag. 518 di questa <i>Apologia</i>.
</p>

<p>
Premesse queste considerazioni e questi fatti, lascio a quanti
fanno studio di onestà giudicare, se sieno consentanee al vero
ed al giusto le seguenti proposizioni dell'Atto di Accusa, § 85.
</p>

<p>
<span class="pagenum" id="Page_581">[581]</span>
«Quanto alla Repubblica ed alla fusione con Roma, non si
vuol conoscere se il Guerrazzi l'ha creduta sempre, od in massima,
forma buona ed accettabile per la Toscana, <i>quando si sa</i>,
che servì di elemento disorganizzatore; che in questo senso fu
lasciata operare <i>liberamente</i>;<a class="tag" id="tag570" href="#note570">[570]</a> che <i>tutto</i> il suo sforzo si ridusse in
<i>qualche</i> contingenza a persuadere ed agire perchè non venisse
attuata troppo sollecitamente, o <i>prima che venisse approvata dal
voto nazionale</i>; e ad interpellare su la fusione il Consiglio di
Stato; e che, sia questa, sia altra forma di Governo per la Toscana,
non che il giudizio sul Principe e sul Principato, <i>era ormai
abbandonato anche per fatto suo al potere illimitato dell'Assemblea
Costituente Italiana!</i>»
</p>

<p>
Sì, certo, pretendere e sostenere che il voto <i>nazionale toscano</i>
pronunziasse intorno alle sorti toscane non era piccola impresa,
però che nei miei presagi importasse esclusione di Repubblica, e
richiamo del Principato Costituzionale. Il successo poi dichiara,
e lo ardore dei Repubblicani a impedirlo rivela, come io al vero
mi apponessi. Inoltre, per mostrarvi come i denti dell'Accusa, comecchè
mordano, pure tentennino, avvertano di grazia i miei
lettori: l'Accusa afferma, che io altro non feci che procrastinare
la dichiarazione della Repubblica all'apertura dell'Assemblea. Quel
giorno venne; ebbene, fu ella proclamata la Repubblica? No: nè
allora, nè poi. L'Accusa opporrà: «No, perchè Novara ti aveva messo
in cervello.» Nemmeno; nel giorno 25 marzo, imitando lo esempio
dato da Roma nell'8 febbraio, dove avessi voluto, poteva essere
decretata la Repubblica per acclamazione. Chi mai lo avrebbe impedito?
L'Accusa da capo obietterà: «Sì, potevi, ma per quanto?»
Questo è un altro discorso: — quanto sarebbe bastato per sentire
qualche Requisitoria contro i perversi perturbatori dell'ordine repubblicano.....
</p>

<p>
Il 25 marzo il signor Montanelli apriva l'Assemblea Costituente
Toscana;<a class="tag" id="tag571" href="#note571">[571]</a> nel 27 sopraggiunse la notizia lacrimevole della disfatta
<span class="pagenum" id="Page_582">[582]</span>
del 23 di Novara. Riarse la rabbia dei Repubblicani; ma oggimai
credevo di avere raccolto forze abbastanza per resistere con
profitto. Sebbene non mi fosse riuscito ad allontanare, per virtù di
voto, i non Toscani dall'Assemblea, — nè per ingegno, pubblicando
sul <i>Monitore</i> la lettera del Generale D'Apice. — pure, mercè le pratiche
indefesse, era giunto il Governo ad acquistare una maggiorità
al Partito Costituzionale.<a class="tag" id="tag572" href="#note572">[572]</a> Venuto alle strette co' Colleghi,
<span class="pagenum" id="Page_583">[583]</span>
Montanelli domandava allontanarsi, diviso fra la evidenza dei fatti
e il dolore di dovere renunziare alle visioni dello entusiasmo;
Mazzoni, proseguendo nella sua fede, nonostante i fatti nemici,
passa fra gli oppositori del Governo.
</p>

<p>
Nella notte del 27 al 28 fu proposta all'Assemblea la elezione
di un Capo provvisorio al Potere Esecutivo per curare specialmente
le cose della guerra. — Non era presente il Popolo, mancavano
gli stenografi; ma vivono i Deputati presenti, i quali attesteranno
le ingiurie atrocissime avventate contro di me dal Partito Repubblicano.
Non mancarono accuse aperte di trame ordite per operare
la Restaurazione del Principato; nome e sostanza del tradimento
<span class="pagenum" id="Page_584">[584]</span>
dichiararono. Montanelli sorse a difendermi sostenendo,
che egli rispondeva per me, e prometteva, che io senza il consenso
dell'Assemblea non avrei con violenza imposta forma governativa
allo Stato, <i>e veramente io pensava fare così</i>. Ma le ingiurie
repubblicane siffattamente mi commossero, che ricusai ostinatissimo
lunga ora il carico commesso. <i>I preghi urgenti, continui, a ributtare
impossibili, dei Deputati Costituzionali formanti la maggiorità,
e dell'egregio Presidente Taddei; le rampogne oltre modo passionate, e
veementi degli amici, che, dopo avere tanto fatto pel Paese, vinto da sdegno
lo abbandonassi nel supremo pericolo</i>; — e soprattutto la paura
di commettere cosa vile, dopo spazio, forse troppo, di tempo, mi
<span class="pagenum" id="Page_585">[585]</span>
piegarono. Nel <i>Monitore</i> del 28 marzo è riportato il Decreto dell'Assemblea,
che dichiara:
</p>

<p>
«L'Assemblea Costituente Toscana nella notte de' 27 al 28
marzo 1849 ha deliberato quanto appresso:
</p>

<p>
«Art. 1. Che sia immediatamente ricostituito un Potere Esecutivo
provvisorio.
</p>

<p>
«Art. 2. Che questo Potere Esecutivo sia conferito ad una
sola persona.
</p>

<p>
«Che il Cittadino Deputato F. D. Guerrazzi sia rivestito del
Potere Esecutivo anzidetto.
</p>

<p>
«Che questo Potere abbia facoltà straordinarie per provvedere
ai bisogni della guerra e alla salvezza della Patria, e che
queste facoltà continueranno in esso, finchè ne durerà la necessità.»
</p>

<p>
Nel N<sup>o</sup> del 29 successivo si legge il mio Proclama, il quale
stampato a pagine 220 di questa <i>Apologia</i>, in nota, rende testimonianza
manifesta del <i>mio forte rifiutare</i>, e del <i>pauroso quanto esiziale
sospettare</i> dei Repubblicani, che i pieni poteri io adoperassi
per restaurare <i>violentemente il Governo Costituzionale</i>.
</p>

<p>
Malgrado le mio promesse, o fosse diffidenza di me, o le
suggestioni calorose che venivano da Roma, le quali accertavano
dei soccorsi inglesi e francesi, solo che trovassero il Paese costituito
a determinato reggimento, esporrò brevemente quello che
per loro si tentasse.
</p>

<p>
A ben significare le scosse che camminando pel dirotto sentiero
io pativa, non meno che la necessità delle dichiarazioni vie
via emesse come scudo a riparare me ed altrui dal flagello delle
lingue dolose, importa riprendere e proseguire la serie delle calunnie
di traditore, che copertamenie o scopertamente i Settarii
andavano insinuando contro di me. Quando pensai cavare di Livorno
la Guardia Municipale livornese sostituendole parte della
fiorentina, mentre i Faziosi Reazionarii davano ad intendere in
Firenze che io chiamava i Livornesi per formarmene un corpo
di Pretoriani, i Faziosi Repubblicani a Livorno dicevano che io
vi mandavo a opprimere la Libertà; ed allorchè, consigliando il
Colonnello Tommi, il reggimento del Colonnello Reghini s'indirizzava
a Livorno, secondo che ho esposto a pag. 373 di questa
Apologia, con Dispaccio del 9 marzo eravamo avvisati: «ad arte
essersi sparso fra il Popolo che il Comandante era incaricato di
<span class="pagenum" id="Page_586">[586]</span>
fare fuoco sul Popolo, come già dicevasi aveva fatto sul Popolo
Pistoiese.»
</p>

<p>
Nel 17 marzo 1849 si fa credere a Livorno, che io tramo di
consegnare la Toscana al Piemonte; a parare la insidia scrivo a
Livorno, e induco Montanelli ad accompagnare con la sua firma
(poichè in lui riponevano fede i Settarii) il Dispaccio del medesimo
dì inviato al Governatore:
</p>

<p>
«Al Governatore di Livorno.
</p>

<p>
«Scrive il signor Demi, che si sparge voce come noi vogliamo
consegnare la Toscana al Piemonte. Quantunque noi
crediamo che queste voci non sussistano, pure vi autorizziamo
a dichiarare, che il Governo crede, e lo ha detto, che la Unione
con Roma sarà proclamata come necessità. Guardatevi dalle
mene dei nemici, che si vestono in ogni maniera per guastare
la santa impresa.
</p>

<p class="indr">
«<span class="smcap">Guerrazzi. — Montanelli.</span>»
</p>

<p>
L'Accusa s'impadronisce di cotesto Dispaccio, e intende ritenerlo
per dimostrazione di animo: come se all'uomo politico
posto a duro partito non deva nè anche essere concesso con parole
schermirsi. Le quali parole poi, in confronto delle opere, spariscono;
e considerate tritamente, non esprimono cosa che valga:
però che la opinione di un fatto deva cedere davanti alla evidenza
del fatto contrario.
</p>

<p>
Ma io potrei dire di più, se non mi ritenesse <i>la reverenza delle
somme chiavi</i>; potrei dire, che prima di accusare uno scritto, hassi
a conoscere la lingua nella quale e' fu dettato; e se la non si conosce,
allora tutte le Procedure ammaestrano ricorrere al Dragomanno.
L'Accusa pensa che la parola <i>Unione</i> spieghi il rimescolare di
due cose, per modo che vengano a formare uno impasto solo; ed
anche qui l'Accusa s'inganna. Altro è <i>unire</i>, ed altro <i>unificare</i>;
<i>unire</i> significa, in lingua italiana (che nei tempi antichi si chiamava
fiorentina, perchè sapevano parlare e scrivere egregiamente
in Firenze tutti, compresi anche Giudici), congiungere due cose
in guisa che ognuna ritenga la propria specialità: <i>unificare</i> importa
ridurre due cose ad unità per modo, che, ognuna di loro
perdendo la propria specialità, compongano un tutto. Dove l'Accusa
obiettasse che sono queste sottigliezze filologiche, e che le
parole voglionsi intendere pel senso politico, che il tempo loro partecipa,
nemmeno avrebbe ragione. Di ciò gli faccia testimonianza
<span class="pagenum" id="Page_587">[587]</span>
primieramente il Farini, che io qui le richiamo alla memoria: «Il
Mazzini era giunto (in Toscana) il dì stesso che il Granduca
partiva da Siena, e vi era stato accolto con grande festa. Egli
si era dato a predicare la <i>Unificazione</i> con Roma, che non voleva
chiamare <i>Fusione</i>, parola a lui ed ai suoi esosa, la quale
voleva dire lo stesso...... ma il Guerrazzi non voleva la <i>Unificazione</i>
ec.»<a class="tag" id="tag573" href="#note573">[573]</a> Più espresso poi il <i>Conciliatore</i>: «Colla parola
<i>Unione</i> intendemmo sempre stabilire un vincolo di federazione
negl'interessi politici, militari e commerciali, dei varii Stati
d'Italia.»<a class="tag" id="tag574" href="#note574">[574]</a> E poco oltre: «Quindi o si parla di <i>Unione</i>, e noi
diciamo: si proclami pure la Unione con Roma, ma si proclami
al tempo stesso la Unione col Piemonte.» Nella Seduta del
29 marzo 1849 il proponente la Legge che aveva in iscopo la
<i>confusione</i> degli Stati Romano e Toscano, non riputando la sola
parola <i>Unione</i> esprimesse il suo concetto, la chiamò Legge per
la <i>Unione assoluta con Roma</i>. Per le quali spiegazioni filologiche
e politiche, io vorrei che si persuadesse l'Accusa potersi desiderare
la <i>Unione</i> degli Stati Italiani senza bisogno ch'ella scappasse
fuori con una Requisitoria di <i>Lesa Maestà</i>.
</p>

<p>
L'Accusa sa, o dovrebbe sapere, poichè nel suo Volume lo
registra a pagine 828, come io, favellando nel 12 febbraio dalla
terrazza di Palazzo Vecchio al Popolo ragunato per piantare l'Albero,
dicessi, che <i>forse</i> cotesto atto di <i>unirsi</i> con Roma sarebbe stato
consentito da tutta Toscana; per ora essere <i>prepotenza</i> che le presumevano
imporre: — donde era agevole quanto onesto dedurre, anche
senza porre mente ai successi del tempo, che una legge suprema
costringeva ad usare cosiffatti ripari. Nel <i>Popolano</i> del 18 marzo abbiamo
veduto appormi alla scoperta l'accusa di tradimento, e
tradimento con tremanti labbra i Settarii fremevano, e tradimento
ogni ora nelle oscure carte stampavano. Ad ogni caso inopinato,
non solo in Firenze ma nelle Provincie si gridava: tradimento.<a class="tag" id="tag575" href="#note575">[575]</a>
Tradimento per Novara, tradimento per Genova. Nel 29
marzo a Lucca, a Pisa e a Pescia spargono la voce essere io partito
per Gaeta a prendere il Granduca,<a class="tag" id="tag576" href="#note576">[576]</a> con altre più strane novelle, — e
<span class="pagenum" id="Page_588">[588]</span>
trovano fede;<a class="tag" id="tag577" href="#note577">[577]</a> quindi la necessità di stampare nel <i>Monitore</i>
del 30 marzo la Nota seguente, ma senza pro: «Siamo autorizzati
a smentire la voce che si va spargendo dello invio, per
la parte del Governo, di una Deputazione a Gaeta.» L'Accusa
non manca di acciuffare cotesto avviso; lo separa dalle circostanze
che conosce accompagnarlo (anzi le sopprime), lo appunta, lo
arruota, lo affila, e me lo scaglia addosso, come se spontaneo egli
fosse, e pubblicato solo per vaghezza di mostrarmi avverso al
Granduca. Se questa sia fede, conosca il Paese intero, e giudichi;
e se a tale siamo noi che possano per esercizio lodevole di professione
usarsi arti, che nel cittadino si rimprovererebbero come
iniquissime, io incomincierò a dubitare davvero, se la vita salvatica
debba anteporsi a questo tanto commendato nostro civile
consorzio.
</p>

<p>
Nel 1º aprile i Settarii, i quali si affaticavano a screditarmi
presso lo universale, insinuando che, se avversavo la Repubblica,
già non intendevo a questo per amore che portassi al Paese, bensì
per turpe interesse, e per cagione di accordi già stabiliti col Principe,
ordiscono fra loro di muovermene improvvisa domanda;
avvisato per tempo, entrando all'Assemblea, preoccupo il passo e
distruggo lo artifizio, dicendo: «Domando la parola per un fatto
personale. Innanzi che io mi recassi in seno di questa onorevole
Assemblea, ho appreso come qualche Deputato ha proposto all'Assemblea
stessa di fare una interpellazione al Potere Esecutivo
<span class="pagenum" id="Page_589">[589]</span>
sopra la verità del supposto invio di una Deputazione o che
altro di simile a Gaeta, per ricondurre quaggiù il fuggitivo nostro
Principe. Debbo dichiarare che una simile domanda è tanto
trista per chi la fa, quanto è stupida per chi la crede.»
</p>

<p>
Si levarono voci minaccievoli; di grida, di gesti rabbiosi non
fu penuria, ma per quel giorno squarciai la male composta trama.
Intanto, mentre in mezzo al fortunoso mareggiare di Fazioni smanianti
la mia fama preservo e la mia vita, del combattuto potere
mi valgo a difendere pertinacemente l'Assemblea dagli estremi
conati della Setta, promulgando il Proclama del 1º aprile 1849 già
riportato a pag. 579-580 di questa <i>Apologia</i>.
</p>

<p>
Me ne valgo per richiamare l'Arcivescovo, e per resistere
alle crescenti e continue calunnie. L'Accusa rammenta e adopera
contro me, come subietto di Accusa, la dichiarazione del 5 aprile,
che io con tutti i Ministri firmai; ma non ricorda o non sa del
cartello mantenuto affisso, dopo il 3 aprile, all'Albero su la Piazza
del Duomo; non sa o non ricorda la congiura allo scopo di tôrmi
di mezzo come traditore che ha venduto Patria e coscienza; non
ricorda, e si dovrebbe rammentare come in piena Assemblea mi
rinfacciassero nel 3 aprile di apparecchiare le feste della Restaurazione
con i due milioni stanziati per le spese della guerra; non
si ricorda, e lo dovrebbe sapere, che a motivo dei veementi sospetti
nella deliberazione dell'Assemblea Costituente fu apposto il vincolo
solenne di non risolvere intorno alle sorti della Toscana senza
il concorso e l'annuenza dell'Assemblea, a pena di nullità, e di essere
punito come traditore della Patria. Crescendo pertanto il
perseguire infestissimo, irrequieto, dei Settarii, per tutela di vita,
e per condurre a compimento il concepito disegno, feci e consigliai
gli altri a fare la dichiarazione seguente:
</p>

<p>
«Il Capo del Potere Esecutivo e il Ministero dichiarano sopra
l'anima e onore loro, essere calunnioso, che per essi siasi
operato o si operi, direttamente o indirettamente, pratica, trattato,
insinuazione, ed anche principio alcuno o preliminare di
proposta, parlato o scritto, tendente alla Restaurazione in Toscana
della Dinastia della Casa di Lorena. Il Potere Esecutivo
sente e ricorda l'ordine imposto dall'Assemblea, e l'obbligo da sè
medesimo assunto, che non si possa in verun modo mutare la
forma politica della Patria nostra senza consultare l'Assemblea
Costituente. — Firenze, 5 aprile 1849.»
</p>

<p>
<span class="pagenum" id="Page_590">[590]</span>
Dei firmati, ne fecero colpa allo egregio amico P. A. Adami; e
questi non tacque averla sottoscritta, perchè la conobbe provvidenza
necessaria a salvarmi e a salvarsi da pericolo imminentissimo;
e fu reputato sincero: così che la porta del carcere gli venne
dischiusa; — certo non avranno ommesso di rampognare il defunto
Colonnello Manganaro, uomo di molta virtù; ma egli sembra che
avesse la fortuna, la quale a me non arrise finora, di trovare orecchie
alla persuasione non disperatamente impenetrabili, conciossiachè
i giorni che visse ultimi della vita onorata non gli furono fatti
amari con lo squallore del carcere infame.<a class="tag" id="tag578" href="#note578">[578]</a>
</p>

<p>
La Seduta del 29 marzo si apre con le dimostrazioni del Partito
Repubblicano avverse al voto della notte del 28: voglionsi
pubblicati i nomi dei consenzienti e dei dissidenti, per esporli alla
popolare indignazione. Il Deputato Manganaro<a class="tag" id="tag579" href="#note579">[579]</a> contradice la proposta,
ma dichiara: «Frattanto ho <i>il coraggio</i> di asserire, che io
votai per il Potere Esecutivo conferito al Cittadino Guerrazzi;
<i>e nulla temo avere opinato</i> in tal modo.» Così eravamo arrivati
a tal punto col Partito Repubblicano, che era <i>pericolo</i> procedermi
amico, e per dichiararlo vi abbisognava <i>coraggio</i>; e questo
avrebbe dovuto avvertire chi giudica. Un Deputato propone la
Legge di cui lo scopo è la <i>Unione assoluta con Roma</i>, e però implicitamente
la dichiarazione della Repubblica e la decadenza del
<span class="pagenum" id="Page_591">[591]</span>
Principe. Nella Seduta del 30 marzo il Deputato Marinelli riassume
la interpellazione mossa nel 29 dal Deputato Giotti per sapere da
me se avessi mandato <i>una Deputazione a Gaeta</i>: intende che vi risponda
pubblicamente, <i>perchè simile notizia si va insinuando fra il
Popolo</i>! Altri v'insiste. Lo scopo di questa interpellazione era di diffidare
sul mio contegno i Repubblicani fanatici, e spingerli a qualche
estremità. A me parve necessario riparare alla insidia, dichiarando a
voce e in iscritto, non essere vero, sì perchè lo invio della Deputazione
a Gaeta fosse veramente menzogna, sì perchè, come altrove
ho detto e qui ripeto, e di ripetere mi giova, volevo condurre
con la persuasione i dissidenti ad aderire alla Restaurazione; non
già per via di trame, nè per violenza, o per basso motivo di privato
interesse. — Il Deputato Venturucci troppo presto avventura
la proposta: «Gettiamo uno sguardo sopra gli avvenimenti che
occasionarono la esistenza di questa Assemblea. Mancò uno
dei Poteri; il Governo si trovò incompleto; fu interrogato con
suffragio universale il Paese come intendeva provvedere al suo
avvenire. Ebbene! Ora non possiamo, che rispondere: il Paese,
di cui siamo i Rappresentanti, accetta la Carta del 1848. Così
avremo una Costituzione concessa, ma consentita. Noi non
avremo fatto una Rivoluzione, saremo in terreno legale, o <i>almeno
la Rivoluzione non sarà colpa nostra</i>. Non nasceranno interni dissidii,
si eviteranno gli esterni nemici, avremo serbato le nostre
forze per un migliore avvenire, e daremo il nobile esempio,
giusta la sentenza di Sallustio, di avere voluto seguire
la ragione piuttosto che la fantasia.»
</p>

<p>
Questo era il concetto del Rappresentante del Potere Esecutivo.
Ma Venturucci col suo affrettarsi indisciplinato l'ebbe a mettere
in repentaglio gravissimo.<a class="tag" id="tag580" href="#note580">[580]</a> — Si levarono grida di disapprovazione,
<span class="pagenum" id="Page_592">[592]</span>
nelle tribune alte in ispecie. Un Deputato del Partito
contrario obietta la proposta di dichiarare l'Assemblea solidale
della Rivoluzione. Un altro afferma che l'Assemblea ha ricevuto
mandato ristretto dal Popolo, vale a dire determinato a proclamare
la Repubblica e la Unione con Roma. — Dannata sentenza
era questa, imperciocchè con siffatto mandato imperativo non
faceva mestieri discussione, e l'adunanza compariva simulacro
inane.
</p>

<p>
Il Deputato Nespoli, ad evitare che il partito Busi fosse approvato
per acclamazione, fa la proposta che prima si provveda
al modo di resistere; penseremo dopo alla forma del Governo.
Venturucci protesta contro qualunque voto per acclamazione; Nespoli
gagliardamente lo appoggia; Palmi nota, che il proponimento
della patria difesa votato dall'Assemblea è nullo, se non venga
seguíto dallo effetto; per conoscere questo, bisogna consultare il
Popolo intero; e quindi propone lo invio di Commissarii in provincia.
Turchetti si unisce a questi oratori, concludendo perchè
il voto nella quistione agitata si sospendesse. Questi tutti formavano
parte della maggiorità creata dal Governo, ma <i>andavano disseminando,
e anche anticipando incautamente</i> i varii partiti discorsi
nelle conferenze: invero i Repubblicani, prevalendosi di cotesta
sconnessità, si sforzano a far discutere il partito Busi come pregiudiciale.
Turchetti, e principalmente il Deputato Sestini che
muove dubbio se possa deliberarsi così grave negozio, senza il
concorso dei 120 Deputati, vengono derisi. I Settarii, sparsi nelle
tribune alte, prorompono in grida di minaccia. La più parte dei
Costituzionali balena. Fu allora che io, domandata la parola, uscii
in quella proposta, di cui, elogiando così, faceva la storia il <i>Conciliatore</i>
<span class="pagenum" id="Page_593">[593]</span>
del 1º aprile 1849: «Alle parole degli opponenti alla <i>fusione
immediata</i> con Roma strepitando le tribune, e togliendo
così ai Deputati la libertà delle loro opinioni, il deputato Guerrazzi
si è alzato, e rivoltosi con <i>nobile fierezza</i> al Presidente della
Camera, disse: <i>Signor Presidente, io domando che sia a me data
la forza di cui ella dispone; ed io come capo del Potere Esecutivo
andrò a fare sgombrare le tribune a tutti questi scellerati ed iniqui
perturbatori.</i> Queste parole sono state accolte co' più vivi
applausi.»<a class="tag" id="tag581" href="#note581">[581]</a>
</p>

<p>
I Deputati della maggiorità, e il Popolo non educato dal Circolo,
m'interruppero con applausi di conforto. Palmi e Venturucci,
ripreso coraggio, orano per la sospensione del partito Busi, fino
a mutate condizioni politiche. Modena, e altri Deputati, conflittano
la sospensione, e intendono si deliberi sopra la Unione, e subito.
Si va ai voti. Sessantasei Deputati si trovano presenti: 42
votano pel Governo, 24 per la parte repubblicana. La maggiorità
governativa sommava quasi a due terzi.
</p>

<p>
Quanto è vero dunque ciò che afferma l'Accusa, che io avversassi
la Repubblica, solo per farla proclamare dall'Assemblea?
Gl'idi di marzo erano venuti; dunque perchè non la feci dichiarare,
non la favorii io? Anzi, perchè l'avversai? — La notizia della
disfatta novarese ti aveva sopito nell'animo il genio repubblicano, — oppone
l'Accusa; ma io ripeto che nel 25 marzo questa mai
sempre dolente novella non era arrivata, anzi in quel giorno inebbriava,
piena nel suo bel fiore, la speranza.
</p>

<p>
I Repubblicani, secondo che vedevano inclinare le cose alla
restaurazione dello Statuto, s'inviperivano a sospingere il Paese
nella Repubblica. Urgeva contenerli, e affrettarmi a sgombrare le
vie, affinchè il voto universale, nelle vicende che precipitavano,
si manifestasse solenne e trionfante: a questo intento mando Montanelli,
che lo chiedeva, in Francia; pubblico il Proclama del 1º
aprile, e alla fine dichiaro non potersi provvedere alla salute della
<span class="pagenum" id="Page_594">[594]</span>
patria: 1º Se non si proroghi l'Assemblea, con obbligo nel Potere
Esecutivo di non risolvere intorno alle sorti del Paese senza consultarla;
2º Si sospenda ogni questione intorno alla forma del Governo;
3º Rimangano i Deputati a Firenze per condursi, a richiesta
del Capo del Potere Esecutivo, in qualità di Commissarii per la
guerra nelle Provincie, o <i>sovvenirlo in altra maniera</i>.
</p>

<p>
Prima che per me si manifesti il motivo di cosiffatta proposta,
vedasi come l'accogliessero i Repubblicani. Essi tornano passionatamente
su le cose decise, — perchè, come il Popolo avrà coraggio,
essi dicevano, per prendere le armi, se l'Assemblea non
l'ha per proclamare la Repubblica? — I Settarii fremono nelle
tribune; il Deputato Del Sarto procura placarli con accomodate
parole, ma cresce il rumore. Il Deputato Manganaro valorosamente
dichiara: «Che Popolo e non Popolo? Nessuno ha diritto di chiamarsi
Popolo nel nostro cospetto. <i>È una frazione del Popolo che ce
ne vorrebbe imporre.</i> Noi soli, eletti dal suffragio universale, possiamo
parlare in nome del Popolo, e provvedere alla salute
di lui.»
</p>

<p>
Il tumulto a queste parole scoppia per modo violento e scandaloso,
che il Ministro dello Interno dichiara: la dignità dei Ministri
non consentire che rimanessero. <i>Biondi esclama che i Deputati
avranno il coraggio di morire; e nessuno abbandoni il posto</i> (e questo
si chiama sapere sostenere le parti di Deputato). Turchetti corre
a dare ordini per isgombrare le tribune. Il Ministro dello Interno
grida al Presidente: «Io le ho mandato 180 uomini, che ne fa
ella?»
</p>

<p>
Nel 3 aprile si tornò a discutere intorno alla mia proposta. Il
Deputato Pigli, sempre nello intento d'indurre l'Assemblea a riporsi
dalle cose decise, si oppone che il partito del Capo del Potere
Esecutivo venga preso in considerazione, finchè non sia decretato
intorno alla forma di reggimento: egli vota per la Repubblica.
«Il Partito Repubblicano» prosegue l'oratore «dicono poco numeroso
in Toscana: <i>gli uomini si pesano, non si contano</i>. Gli uomini
della Rivoluzione vincono con la Rivoluzione. Prudenza e opportunità
essere istrumenti da tiranni. Voi dite non vedere il Popolo
invaso da entusiasmo; e sia: ma dovete dirmi, che <i>avete
fatto tutto per eccitarlo</i>, che <i>tutto avete fatto perchè non andasse
spento e distrutto</i>. I principi sono fuggiti, <i>i troni sono restati</i>. Voi
chiamate il Popolo a difendere le frontiere, <i>ma non gli date armi,
<span class="pagenum" id="Page_595">[595]</span>
nè danaro e divise</i>. Volete che il Popolo risponda davvero? proclamate
la Repubblica.» Protesta contro le parole del Deputato
Venturucci, che dichiarò la <i>Toscana soddisfatta dello Statuto del
1848</i>. Così, a sentire il Pigli, la Repubblica era <i>di Elena il nepente</i>,
che avrebbe somministrato non solo uomini, ma danari, armi,
cannoni e cavalli, <i>anche quando il Governo non gli avesse somministrati</i>;
ed egli ignorava quello, che altrove ho narrato, che richiesto
dai Repubblicani Romani a mandare a Bologna per instituirvi
una Commissione di reciproca difesa, vi aveva spedito Manganaro
e Araldi, i quali, <i>poichè ebbero atteso più giorni indarno</i>, si ridussero
non so se più sconfortati, o incolleriti, per non avere potuto vedere
in faccia un Commissario Romano!!!<a class="tag" id="tag582" href="#note582">[582]</a>
</p>

<p>
Le opinioni di Carlo Pigli udivo, in quei tempi, andare su le
bocche degli uomini accesi da inestimabile entusiasmo, ed anche
oggi leggo ripetute nei libri che essi stampano. La dura esperienza
dovrebbe averli sgannati; ma non è così. Io ho sempre tenuto
come perniciosissima la invasione della fantasia nel dominio della
ragione; e tanto le volli anche materialmente separate, che, in
casa mia (quando la ebbi!), tenni due stanze: in una delle quali
scriveva quanto mi dettava la immaginazione, e in un'altra trattava
negozii. La Repubblica è una voce; niente più, niente meno;
nè le voci a un tratto, meno quelle di Dio, operano prodigii. In
quanto a spirito pubblico, non vogliono intendere i Repubblicani
che essi non operarono rivoluzione in Toscana, ma andarono oltre
perchè trovarono sgombra la via; se il Principe teneva fermo, il
Partito Repubblicano non avrebbe allora mai, nè anche un momento,
prevalso; e in quanto agli ordini militari, ci vogliono tempo, concordia
e sapere. Le armi, i danari, e le assise non difettavano;
mancavano chi le volesse e sapesse maneggiare e vestire; e le cose
affermate in questo proposito, a carico del Governo, erano sfrontatezze,
e niente altro. Deh! non ci nuoccia perpetuamente la
nostra matta prosunzione; e di più non dico.
</p>

<p>
<span class="pagenum" id="Page_596">[596]</span>
A Pigli subentra il Deputato Mazzoni; egli pone essere stata
intendimento universale la Repubblica; venire tardi i consigli della
paura. Il Popolo avere conferito ai Deputati mandato imperativo.
Adesso trattarsi di Repubblica, o di Restaurazione. Per richiamare
il Principe Costituzionale, mancare l'Assemblea di facoltà. — Si
obietta il Popolo restío allo appello del Governo; l'Assemblea faccia
il suo dovere: se il Popolo non farà il suo, peggio per lui. La
proposta del Potere Esecutivo non somministrare veruno vantaggio,
anzi recare danno. Con la Restaurazione non può trattare
l'Assemblea.
</p>

<p>
Il Deputato Mazzoni erra manifestamente su la natura del
mandato, il quale era impressionato dalla formula proposta dal
Decreto del 6 marzo: <i>se, e come Toscana deva unirsi a Roma</i>. Aveva
ragione trattarsi adesso di Repubblica o di Restaurazione; non
aveva ragione a credere i Deputati propensi alla Repubblica prima
dello infortunio novarese, mutati dopo; perchè prima di allora
erasi dato opera ad agitare fra i Deputati i concetti, che verrò
esponendo. Rigidi i suoi principii, non giusti. E quando anche veri
e giusti, vi ha qualche cosa nel mondo, davanti alla quale ha da
cedere il rigore del raziocinio, ed è la carità della Patria. Perano
piuttosto venti sillogismi, che un uomo solo! La carità del luogo
natío persuade a procurare al Popolo il maggior bene possibile
anche a carico della propria reputazione. Pur troppo col Deputato
Mazzoni, uomo d'altronde per integrità di vita santissimo, procedevo
diverso. Questo motivo mi costrinse a non partecipargli i
miei consigli: sarebbe stato lo stesso che persuadere il David di
Michelangiolo. Propugnarono pel concetto repubblicano i Deputati
Modena, Bichi, Giotti, Menichelli, Vannucci, Trinci Bartolommeo,
Cipriani; lo avversarono i Deputati Carrara, Palmi, Micciarelli, e
Socci. Gli oratori favorevoli al Governo, e contrarii alla immediata
proclamazione della Repubblica, vennero vilmente oltraggiati
dal Popolo tuttora parteggiante pei Circoli. Più volte
fu ordinato lo arresto dei perturbatori, e lo sgombro delle
tribune.
</p>

<p>
Pigli, per confondere le cose e ritardare la votazione, dichiara
volere interpellare il Governo: non gli riesce, e si passa ai voti.
Quarantatrè sono per la sospensione, 29 contro; il Deputato Taddei
si astiene dal votare perchè non aveva assistito alla discussione.
</p>

<p>
<span class="pagenum" id="Page_597">[597]</span>
La parte del Governo in questo nuovo sperimento acquista
un voto, quella dei Repubblicani cinque; <i>e ciò perchè il Partito dei
pretesi ortodossi costituzionali di Firenze, invece di venire a rafforzare
il nostro concetto, disertava la causa; e non fu bene</i>.
</p>

<p>
I Repubblicani dell'Assemblea non si sgomentarono per
questo, ed insisterono perchè le interpellazioni del Deputato
Pigli si ammettessero: il Ministero o il Capo del Potere Esecutivo
vi rispondessero pubblicamente. Io pure gli avevo <i>più
volte</i> nei giorni antecedenti, ed anche poche ore avanti, ragguagliati
con coscienza di quanto volevano adesso sapere di nuovo.<a class="tag" id="tag583" href="#note583">[583]</a>
Ora perchè questo? Non senza astuzia era il trovato. Il Ministero
repugnerà, essi pensavano, per prudenza a manifestare
le condizioni nostre di fronte alle Potenze estere, e, per pudore
della Patria, la fiacchezza dei Toscani; allora scompariranno le
cause della oppugnata proclamazione della Repubblica, e discutendo
gli articoli potrà essere rigettata la Legge proposta dal Potere
Esecutivo. Ultimo tentativo per l'agognata Repubblica. Essi
s'ingannarono; i Ministri Marmocchi e Mordini risposero in modo da
tôrre loro ogni baldanza. Quivi Marmocchi non dubitò di posporre
tutto alla verità, e dichiarò pochi i Repubblicani, contrario lo spirito
del Paese a cotesta forma di Governo, arduo eccitare i Popoli alla
difesa delle frontiere; allegò fatti, confermò la sua sentenza con raziocinii.
Il Ministro degli Esteri <i>smentì i conforti di Francia e d'Inghilterra
asseriti falsamente dal signor Rusconi</i>. Il Deputato Pigli comprendendo
quanta e quale impressione avrebbero fatto coteste solenni
dichiarazioni nell'universale, dopo averle provocate, si oppose
perchè fossero pubblicate; — e così presumono illuminare il Popolo,
e servire agl'interessi di lui! Questi paionmi, e sono tranelli di
Settario, non concetti, non ispiriti di uomo di Stato. Ai giorni nostri,
se lo inchiodino bene nella mente gli uomini di tutte le condizioni
e di tutti i Partiti, <i>colui che cammina con maggiore probità
riporterà vittoria su gli altri</i>. — Allora io sorsi, e dissi: «Poichè lo avete
voluto, io intendo, al contrario, che abbiano intera pubblicità;
e questo per due motivi del pari importanti: primieramente
perchè non si concede sopprimere nel ragguaglio della Seduta
una parte, che il Pubblico ha diritto di sapere; secondariamente
<span class="pagenum" id="Page_598">[598]</span>
perchè tutti i Toscani sieno informati per loro governo dello
stato del Paese.»<a class="tag" id="tag584" href="#note584">[584]</a>
</p>

<p>
<span class="pagenum" id="Page_599">[599]</span>
La mia proposta fu vinta.
</p>

<p class="center pad1">
«L'Assemblea Costituente Toscana
</p>

<p>
«Decreta:
</p>

<p>
«1º Doversi nel momento attuale sospendere ogni deliberazione
<span class="pagenum" id="Page_600">[600]</span>
intorno alla forma del Governo ed alla Unificazione
della Toscana con Roma.
</p>

<p>
«2º Doversi prorogare, siccome proroga, la prossima futura
di lei Tornata al dì 15 aprile corrente.
</p>

<p>
<span class="pagenum" id="Page_601">[601]</span>
«3º I Deputati non pertanto dovranno restare in Firenze.
</p>

<p>
«4º Il Capo del Potere Esecutivo non potrà risolvere intorno
alle sorti della Toscana senza il soccorso e l'annuenza dell'Assemblea,
non solo a pena di nullità, ma di essere punito come
traditore della Patria. Potrà bensì provvedere alle necessità dello
Stato con la emissione di tanti Buoni del Tesoro, fino alla concorrenza
di 2,000,000 di lire, ipotecando i medesimi unitamente
<span class="pagenum" id="Page_602">[602]</span>
all'imprestito volontario decretato con la legge del
5 aprile 1848 per sostenere la guerra della Indipendenza, sopra
i Beni dello Scrittoio delle Rendite.
</p>

<p class="indl">
«Li 3 aprile 1849.»
</p>

<p>
Fu vinta, ma combattuta dalla diffidenza. La proroga era
concessa per soli dodici giorni; ed anche a me piacque che fosse
così; e m'imposero, sotto solenne religione, l'obbligo di non risolvere
intorno alle sorti della Toscana; e due milioni assegnarono
per limitare le facoltà che aborrivano, e pur si dovevano, in tanta
urgenza, lasciare liberissime. Però gli Avversarii non rifinivano
di sussurrare menzognero ed esagerato il rapporto; i fatti non
veri; vero soltanto l'accordo del Potere Esecutivo col Principe a
Gaeta.
</p>

<p>
Avrei potuto allora chiudere violentemente l'Assemblea, e
operare qualche giorno innanzi quanto successe il 12 aprile. <i>Nol
feci, e non lo volli fare</i>. Considerai, che avventurandomi a cotesto
passo avrei potuto incontrare resistenze di città, di provincie, od
anche d'individui; e questo verosimilmente accadendo, bisognava
ricorrere alla forza. Simile partito poi non era sicuro che riuscisse,
con le milizie che possedevamo allora: dato che riuscisse, era mestieri
venire a contesa; ed io diligentemente procurava, che non
insorgesse dissidio di sorta da nessuna parte, perchè lo universale
consenso rallegrasse la Corona, e la persuadesse, che i casi passati
dovessero ritenersi come que' brevi scompigli, che pur talvolta si
levano anche fra persone dilette, e da obbliarsi facilmente; nessuno
nella solennità del reintegrato Statuto avesse a piangere:
dall'altra perchè non fosse somministrato <i>pretesto</i> agli stranieri
d'intervenire nelle faccende nostre con la loro diplomazia, e peggio
con le loro armi. — Inoltre, dal partito violento mi dissuadeva
<i>la mala compagnia reazionaria od anarchica</i>, che in queste occasioni
sempre ribolle, e ti spinge fuori dei limiti del tuo disegno.
Nè <i>anarchici</i>, nè <i>reazionarii</i>; estremi entrambi. <i>Siffatta maniera
di gente servendo piuttosto alle passioni proprie, che al bene dello Stato,
sono fastidio sempre, vergogna spesso, qualche volta rovina della parte
a cui si attaccano; sozzi in vista, nè meno in effetto dannosi de' serpenti di
Laocoonte</i>.
</p>

<p>
Io intesi fare così. Ottenuta la proroga dell'Assemblea mandai
Deputati di qualunque Partito, purchè probi, nelle Provincie,
affinchè, investigato lo spirito e le tendenze delle Popolazioni, sopra
<span class="pagenum" id="Page_603">[603]</span>
l'anima e coscienza loro ne riferissero dentro breve spazio di
tempo. Al punto stesso, io con ogni conato, e sinceramente, mi
adoperai nel negozio dello adunare milizie. Mi volsi a tutti i
Partiti, parlai a tutti gl'interessi, eccitai tutte le passioni. Feci
comprendere agli amici della Restaurazione correre loro dovere di
conservare intero lo Stato alla Corona; non prendessero il desiderio
del richiamo del Principe a <i>pretesto di codardia</i>, imperciocchè
io non indicassi loro nemici nuovi, sibbene antichi, tali
dichiarati dallo stesso Sovrano, già combattuti, e certamente
acerbi per le recenti offese sopra i campi lombardi. Serbare lo
Stato intero, e respingere, s'era possibile, ogni aggressione
straniera, formava il dovere primo di ogni cittadino; o almeno
tentarlo. Altra causa ad operare lealmente consisteva per me
nella promessa solenne data dalla Toscana ai Popoli Lunensi
e della Garfagnana di difenderli, per quanto forza umana bastasse;
e delle altre ragioni altrove indicate non parlo, avvegnadio
quando ti lega la religione della promessa tra gente onesta più
lungo discorso non abbia luogo.
</p>

<p>
Però io devo confessare, che da tutti questi sforzi sperava
potesse ottenersi tanto da provvedere all'<i>onore</i> prima, e poi al benefizio
delle sorti della Patria, non però quanto bastasse a giusta <i>difesa</i>,
se l'Austria si fosse avventata con grosso sforzo di gente contro
di noi. Onde era ordine al Generale D'Apice, che dove i nemici si
fossero affacciati <i>grossi così da non poterli per qualsivoglia estremo di
virtù impedire</i>, anzichè sprecare senza prò sangue umano, si ritirasse
protestando: in ogni altro evento proteggesse la Garfagnana,
e Massa e Carrara. La disperata difesa, che andavano immaginando
i Repubblicani, <i>non poteva farsi</i>, e quel seppellirci sotto le rovine
delle città è partito che il Paese civile repudia. Queste deliberazioni,
è vero, salvano all'ultimo i paesi, ma sul momento li guastano, e noi
non li possiamo patire sciupati. Quando le palle nemiche avessero a
bucherare i nostri palazzi, ohimè! non vi parrebbero eglino malconci
dal vaiolo? Ed a chi mai di noi basterebbe il cuore di vedere il suo
palazzo col vaiolo? Siffatte enormezze si hanno da lasciare ai Barbari,
che non vogliono sopportare dominio straniero in casa, come
sarebbero il russo Rostopchin a Mosca, o il vescovo Germanos a Missolungi;
una volta avemmo ancora noi un Biagio del Melano.... ma,
come Barbaro, lo abbiamo dato all'oblio, così che io giocherei
Roma contro uno scudo che neanche venti dei miei civilissimi
<span class="pagenum" id="Page_604">[604]</span>
lettori ne conoscono il nome.<a class="tag" id="tag585" href="#note585">[585]</a> Chè se i Toscani un giorno, per volontà
dei cieli, e per virtù propria mi chiariranno bugiardo, pensino
che io faccio <i>capo saldo</i> a tutto <i>12 Aprile 1849</i>; e se non vorranno
pensare a questo, io domanderò perdono, se pure i miei
occhi saranno aperti, e sarà incerto se con maggiore esultanza
me lo concederanno essi, o lo domanderò io. Fino a quel giorno
la evidenza mi dà la ragione e l'angoscia di averla.
</p>

<p>
La frontiera toscana, com'era allora, a giudizio degl'Ingegneri,
non si presta agevolmente alle scarse difese: lunga si sprolunga
la linea, ed abbisogna copia di gente, e apparecchio immenso.
Le milizie nostre, poche a tanto uopo, e in condizione
di disciplina deplorabile; e ciò sia detto, salvo il debito onore di
quelli che mostrarono cuore ed ingegno per sostenere le difese
estreme. La gente raccogliticcia, e giova qui rammentarlo anche
una volta, non fa frutto: di questo non vogliono persuadersi gli
Entusiasti, ed è verità vecchia, e lo abbiamo sperimentato a nostre
spese di nuovo.
</p>

<p>
Oltrechè poi anche di gente siffatta non era il novero grandissimo,
o almeno corrispondente allo assorgere di Popolo come
un uomo solo che intende difendere disperatamente i suoi lari;
avvegnachè, per lungo disuso e per mansuetudine antica, i Toscani
repugnassero dalle zuffe; e sebbene abbiamo visto, come
condotti una volta al campo riescano soldati a nessuna milizia secondi,
pure sradicare dall'animo dei Popoli la infame repugnanza
tutto a un tratto non puossi. Nel Ducato di Lucca, per
concessione della Principessa Elisa, i Lucchesi si reputavano immuni
dalla milizia. Privilegio esercitato con ragione, quando si
<span class="pagenum" id="Page_605">[605]</span>
trattava andare in remote contrade a combattere guerre di
conquista; stolto, empio, iniquamente preteso, quando chiama la
Patria. Per la qual cosa vedemmo, maraviglioso a dirsi! nel contado
lucchese i rustici armati a sostenere la guerra per non andare
alla guerra.... Le campagne toscane poi poco alla milizia disposte
per le cause referite, e per altre, che sarà bello tacere. La
gioventù cittadina, diversa, ma meno adatta alla sobrietà e alle fatiche,
alla virtù insomma, — senza la quale armati si hanno, soldati
non già, — difficile a governarsi, apportatrice nelle armi delle scapigliature
di piazza, non osservatrice di altri ordini che dei suoi,
e questi ogni ora mutati; non obbediente ad altri capi che agli
eletti da lei, impedimento sempre, difesa nulla o scarsissima.
</p>

<p>
Da Firenze dopo molte istanze ottenemmo 80, credo, soldati
civici, i quali ancora non partirono per la Frontiera, ma rilevarono
il presidio di Orbetello.
</p>

<p>
Più tardi partirono mille, e generosissimi tutti, senza badare
a Repubblica o non Repubblica; chè nei cuori accesi di carità patria
davvero, quando si tratta di difendere il suolo natio, si guarda
dove e perchè si va, non a chi ci manda.
</p>

<p>
I padri empivano di querele il Palazzo, perchè il Ministro
della Guerra rendesse loro i figli.
</p>

<p>
«Firenze 2 aprile. — Il Ministro della Guerra è assediato
da continue dimande di molti cittadini, i quali reclamano perchè
i loro figli siensi arruolati Volontarii. — Non può egli fare
a meno di rammaricarsi nello scorgere nei genitori dei coscritti
tanto dolore per atto così eminentemente patriottico, e che onora
la Gioventù toscana. La Patria versa in sommo periglio, nè mai
ha avuto tanto bisogno quant'oggi dell'opera dei suoi figli:
essa attende però, ed esige da tutti quelli che nudrono in seno
amore del proprio Paese, sagrifizio di ciò ch'è più caro all'uomo.
Senza di che mai Italia si affrancherà dal dominio straniero,
sorgente dei nostri mali. Il Ministro della Guerra, al tempo
medesimo che si congratula co' giovani soldati, non può non
rammentare ai loro genitori il dovere sacrosanto, che ad ogni
cittadino incombe di rispondere allo appello della Patria: che, in
luogo di lamenti, egli si attende dai genitori un incitamento ai
figli ad essere buoni e virtuosi soldati; non può infine non richiamare
alla loro memoria lo esempio delle madri spartane,
le quali non solo volonterose consentivano ai figli di prendere
<span class="pagenum" id="Page_606">[606]</span>
le armi, ma eziandio con le loro mani ne gli rivestivano, e gli
accompagnavano al luogo del generale convegno, e prima di lasciarli
gli ammonivano a combattere da eroi, o gli consigliavano
a volere perdere meglio la vita che serbare un contegno
del quale la patria dovesse arrossire. Nudre pertanto fiducia il
Ministro della Guerra, che tutti i Toscani i quali abbiano figli
ricovreranno più generosi sentimenti, e che, invece di muliebri
lagnanze, verranno ad allegrargli le orecchie parole di patria
carità.
</p>

<p class="indr">
«<span class="smcap">Manganaro.</span>»
</p>

<p>
Credono eglino i Repubblicani, che, gridando dentro coteste
leprine orecchie: <i>Repubblica!</i> avrebbero camminato i padri più
accesi nelle cose della guerra? Immaginino come vogliono, noi
vediamo com'è. Nè meglio Livorno di Firenze, anzi peggio; e Toscana
tutta alla medesima stregua. Se questa dolente pagina
fosse scritta per mia difesa soltanto, ci verserei sopra tutto lo inchiostro
del calamaio, e ci strofinerei sopra lo stoppaccio settantasette
volte sette; ma la lascio, perchè leggendola si abbiano a vergognare
i miei conterranei. E perchè le madri slave non piangono
quando i loro figli vanno a combattere, ma esultano, riesce
ai Croati vincere noi, che ci vantiamo così civili, e presumiamo
tanto!...
</p>

<p>
Udii, che gli Ufficiali (intendo i pessimi) sotto pretesti varii
sollecitavano congedi, o allegavano infermità per non andare alle
frontiere: infermità che in taluni forse erano vere, ma dedotte insieme,
e in mal punto, erano da sospettarsi tutte false!
</p>

<p>
Pertanto prevedevo sicurissimo, che i Deputati i quali percorrevano
le provincie, muniti di mie facoltà per eccitare la milizia
civica alla patria difesa, sarebbero tornati, non dirò senza
costrutto, — chè tanto non credevo allora, nè credo abbia maledetto
il Signore la nostra contrada, — ma con rapporti capaci a fare mettere
giù la speranza di vedere le moltitudini correre armate alla frontiera,
molto più per opinioni politiche allora invise allo universale.
Io aspettava il ritorno di questi Deputati, e mi consigliava a
parlare in questo modo nell'Assemblea, indirizzando il discorso ai
Partigiani della Repubblica:
</p>

<p>
«Voi non avete creduto alle mie parole mai: ecco persone
di fiducia vi riferiscono, come nelle provincie non ferva lo entusiasmo
di combattere, che voi immaginaste. Se pertanto non
<span class="pagenum" id="Page_607">[607]</span>
comparisce universale il moto di correre alla difesa delle frontiere
per amore della Patria, la quale contiene le cose che per
modi diversi tornano a tutto uomo più care, come vorreste voi
che vi si precipitassero i Popoli per una forma di governo, che
molti ignorano, moltissimi aborriscono? Se non si levano per
cagioni, che tutti i cuori sentono, come presumete eccitarli per
via di astrattezze che la mente non comprende o rigetta? Voi
mi avete rampognato di avere omesso i mezzi capaci a tenere
desti gli spiriti del Popolo. Se intendete degli <i>onesti</i>, io
gli ho praticati tutti; se mai (lo che io non voglio credere) accennaste
ai modi della Rivoluzione di Francia del 1793, sappiate
ch'essi fecero paurosa la libertà ed infame; sicchè vi volle
mezzo secolo a riassicurare gli animi sbigottiti. I sacri argenti
tolti alle Chiese avrebbero gittato forse 15 o 20 mila scudi,
sussidio insufficiente a tanto uopo, e avrebbero partorito esecrazione
infinita contro il Governo. Il tôrre a forza fa sparire
la moneta, e dare al capestro il collo dei repugnanti vi farà ricchi
di delitti, non di moneta.<a class="tag" id="tag586" href="#note586">[586]</a> Spingere uomini incontro al cannone
con la scure dietro, nè lo potevate domandare voi, nè lo
potevo eseguire io. Solo posso precederli, e questo, se mi è
dato, farò. Voi vi ingannate intorno alla virtù dello entusiasmo;
egli esalta, non crea le forze. Con lo entusiasmo voi non formate
la scienza degli artiglieri, la disciplina negli eserciti, gli
esercizii della cavalleria, non gli apparecchi di guerra, e per di
più da un punto all'altro, di faccia al nemico. Non invocate gli
antichi esempii di Francia, perchè l'anima trema rammentando
le necessità dei pochi, che vogliono dominare su i molti. Queste
necessità sono i <i>Settembrizzatori</i> a Parigi, le <i>Mitragliate</i> a
Lione, gli <i>Annegamenti</i> a Nantes. — La Libertà non si nudrisce,
si avvelena, col sangue; nè ho mai sentito dire, che rovistando
pei sepolcri si trovino argomenti al prospero vivere degli
uomini, bensì vermi; ed io per me non voglio prendere
gli esempii da altro Paese, che da quello che mi citate.
Dove mise capo la convulsione dei Francesi così atrocemente
eccitata? Dove andarono a terminare le quattordici armate
<span class="pagenum" id="Page_608">[608]</span>
rivoluzionarie? Nella perdita di tutta la Italia, nel confine
del Reno minacciato. Dove si quietarono gli esaltati spiriti della
Libertà? Nelle turpitudini del Direttorio. Se lo ingegno, e la
fortuna di un uomo, cui si piegarono tutti ad adorare despota,
non erano, — la Francia sarebbe stata invasa, e divisa. Ecco quali
immensi abbattimenti succedono a immensi furori. Ora la fortuna
vi para davanti due vie da seguitare: la prima sta nel
precipitarvi con grandissimo pericolo, anzi con esizio certo, nella
Unificazione con Roma e nella Repubblica, contro gl'interessi
e il sentimento universali; la seconda, compiacendo al genio
e alle necessità della Patria, nel restaurare lo Statuto Costituzionale.
Il primo partito, oltrechè voi non potrete sostenere, vi
divide dentro, chiama certamente il nemico di fuori, ed apparecchia
sventure, che nemmeno potranno sostenersi con onore:
il secondo vi unisce in pace; chiude il campo alle contese tra
partiti nemici, nelle quali essi sempre trasmodano, e, se per impeto
di passione, feroci, — se per ingordigia di comodi, ferocissimi
e spietati; toglie adito ai pravi disegni <i>dei reazionarii</i>, e <i>pretesto</i>
agli stranieri d'invadere le nostre terre. Il suffragio universale
del Popolo torrà via ogni amarezza dall'animo del Principe, per
indole facilmente oblioso; il quale, considerato la qualità dei tempi,
gli eccitamenti straordinarii e la potenza di uomini repubblicani
qui da ogni parte convenuti, e gli errori in cui tutti di
leggieri trascorriamo quando la mente è commossa da súbita passione,
o turbata da inopinate vicende, troverà più che non bisognano
motivi per l'animo suo a dimenticare il successo come un
sogno di febbre. Preservate la Patria dalla occupazione straniera,
e mantenete le libertà costituzionali, che dirittamente esercitate
bastano ai Toscani. Frattanto permettete, che io mi congratuli
meco, e con voi, che il sentiero a questo partito non sia stato
mai chiuso, e che la nostra Patria in così impetuoso turbinío non
abbia a deplorare fatti scellerati, nè perduta la fama della sua
vera civiltà. Questo consiglio io vi do di coscienza, non per fine
di privato interesse, non per obbligo d'impegno assunto, non per
patto convenuto, non per altro meno onesto motivo; ma sì, come
a dabbene uomo si addice, mosso unicamente dallo amore di
Patria, e di voi; e perchè voi ne andiate nel profondo dell'animo
persuasi vi confermo, che nessuna pratica fu da me iniziata in
proposito col Principe assente, — veruna. Se io abbia operato con
<span class="pagenum" id="Page_609">[609]</span>
lealtà quanto mi parve che fosse bene della Patria e non per
basso intento, voi vel conoscete a prova. Voi trovate il terreno
delle trattative vergine; provvedete voi. Brevi le condizioni, e
facili. Lo Statuto si mantenga, duri indipendente il Paese. <i>La Inghilterra
da me consultata si profferisce mediatrice di questo: farà lo
stesso la Francia.</i> Di oblio non parlo; conciossiachè, se male io non
conobbi, mi paia più agevole al Principe nostro concederlo, che
a voi domandarlo; e a me giammai, quante volte per altri lo
chiesi, disse di no. Se ho commesso errori (e ne avrò commessi di
certo) perdonateli alla bontà della intenzione, alla infermità del
giudizio.<a class="tag" id="tag587" href="#note587">[587]</a> E quando non mi sia meritata alcuna lode, deh! concedetemi
<span class="pagenum" id="Page_610">[610]</span>
almeno che senza detrimento di buona fama io <i>vada a
riposare in terra lontana, ma sempre italiana, l'animo e il corpo affaticati</i>.»
</p>

<p>
Io per me non dubito punto affermare, e ritenere per certissimo,
che le parole aperte, i modi schietti e legali, la lealtà, ed anche
(non mi sia conteso dirlo) la generosità del procedere, la urgenza
finalmente dei casi, avrebbero sciolto la durezza dei più
pervicaci, e (lo soffrano in pace gl'interessati a negarlo) partorito
assai più prosperevoli sorti alla Patria comune, di quelle che le
vennero, dal costoro operato, nel 12 aprile 1849. Il consenso universale
di tutta la Toscana sarebbe stato istantaneo come lo spandersi
della luce al sorgere del Sole; dopo quindici e più giorni non
avremmo veduto condotti ad aderire al Municipio di Firenze alcuni
Municipii toscani nella guisa stessa con la quale i Romani traevano
i testimonii in giudizio, dando ai malevoli argomento per calunniarli
avversi alla cosa, mentre erano offesi del modo. La livornese
resistenza non sarebbe accaduta, e con essa, se non la volontà, veniva
almeno tolta la occasione alle armi straniere di scendere
quaggiù, del pari che il motivo a chiamarle; donde poi era dato
campo larghissimo alle potenze mediatrici a interporsi con frutto.
E forse oggi anche noi ci consoleremmo della non acquistata indipendenza
italiana con la indipendenza toscana mantenuta, con
lo esercizio effettuale delle libertà sanzionate nello Statuto, di cui
la conservazione fra noi mi pare che assai si rassomigli alla mostra
del diamante <i>Koh-i-noor</i> (montagna di luce) nella Esposizione
di Londra, dove tutti lo possono vedere in gabbia, ma sparirebbe
con la gabbia, lo zoccolo, il guanciale, <i>et reliqua</i>, se qualcheduno si
attentasse a toccarlo.
</p>

<p>
<span class="pagenum" id="Page_611">[611]</span>
A questo punto io mi rinnuovo l'obietto, che per deliberarmi
io aspettassi la occasione. Se si dirà che la occasione mi facilitasse
il cammino a mandare a compimento il concetto prestabilito,
si parlerà con rettitudine; se poi all'opposto si sosterrà che
l'occasione generasse il concetto, questo ormai fu dimostrato falso
da quanto sono venuto esponendo in questa scrittura fin qui, ed
aggiungerò in breve per conclusione. — Nè penso che alcuno vorrà
appuntarmi per avere colto il destro propizio, avvegnachè l'uomo
non possa creare gli eventi: questi sono di Dio. L'uomo può qualche
volta impadronirsene, e indirizzarli per forza o per ingegno a fine
determinato. Ricordo che Madama Staël per istudio di scemare la
fama a Napoleone soleva chiamarlo <i>homme des circonstances</i>, della
quale sentenza punto ei si offendeva, per i motivi che ho poco
anzi discorsi. Sicchè su questo particolare penso, che sarà savio
arrestarmi.
</p>

<p>
Però io voglio esporre quello che avessi considerato nello
evento di fortuna prosperevole alle armi piemontesi. Vinta una
battaglia, non sempre si vince la guerra. Poniamo vinta la guerra
con una battaglia sola, come accadde a Marengo nel 1800, e ultimamente
a Novara; allora si presentavano subito al pensiero molte
e gravi contingenze, così nello interno, come di fuori. Incomincio
dalle ultime. Il re Carlo Alberto sarebbe cresciuto di reputazione
e di forza, per virtù sua e per decadenza della Fazione repubblicana. — Bisogna
ritenere che la massima parte dei Lombardi procedeva
sviscerata della Repubblica, non già per fine politico,
quanto per riputarla mezzo sicuro a ricuperare la patria. Una
fatale persuasione, che durò anche dopo lo infortunio novarese, e
compose il martirio doloroso di Carlo Alberto (principe, il quale se
trova molti superiori in grandezza, nessuno, a parer mio, lo uguaglia
nella sventura), si radicò nella mente dei Lombardi e di parecchi
fra gli altri Italiani, che il Re non camminasse sicuro
in questa bisogna, ed in segreto se la intendesse co' nemici d'Italia.
Assurdità, e peggio; ma la disgrazia è persuaditrice tristissima
degli uomini, e chi da lontano conosce per relazione le cose
udendo il veemente narrare, e i giuramenti smaniosi, e i pianti,
e tutto quanto insomma ha maggiore virtù di commuovere l'animo
umano, si trova conturbato nello intelletto e nella fede. In questo
travedimento gli esuli tennero per fermo, che ormai non più il
Principato, ma la Repubblica avrebbe loro riaperte le porte della
<span class="pagenum" id="Page_612">[612]</span>
patria: di qui il correre a sollevare Italia tutta a parte repubblicana;
di qui l'opera ardente e indefessa, impresa a danno della
Monarchia Piemontese, che fu parte non piccola fra le cause della
disfatta di Novara. Della verità del mio concetto porge argomento
il considerare che prima degl'infortunii di Custoza i Repubblicani
si fossero sottomessi, dichiarando non volere con importune contese
disturbare la opera della Indipendenza italiana. — Ora, se la sorte
delle armi, arridendo al Re, avesse non pure quietati, ma distrutti,
i fatali sospetti; se al Re fosse stato concesso di schiudere ai Lombardi
il varco pel ritorno in patria, mentre la Repubblica non si
era mai mostrata capace di tanto, non veniva tolto ad un tratto
il motivo negli esuli di parteggiare per la Repubblica? Certo che
sì. Cresciuta l'autorità del Principato, non poteva supporsi che
Piemonte consentisse tenere quello stecco su gli occhi di
una Repubblica della Italia Centrale, e l'avrebbe avversata con
tutti i modi: dalla parte di Napoli, non importa dimostrarlo. Conquista
da Torino non temevo, chè se di volere non avesse patito
difetto, gli mancava il potere. La Francia, la quale come abbiamo
letto dichiarato da Lamartine, non avrebbe sofferto che il Regno
Sardo si ampliasse col Lombardo-Veneto e co' Ducati, pensiamo un
po' se gli avrebbe consentito stendere la mano anche sopra Toscana!
Dalla conquista in fuori, la Repubblica della Italia Centrale doveva
aspettarsi dal Piemonte pessimi ufficii. La vittoria delle armi italiane
avrebbe richiamato l'attenzione della Francia e della Inghilterra,
rimaste quasi arbitre dei destini d'Italia, ad assettare le
cose nostre; diversamente invero da quello che appaiono adesso,
ma pure in modo contrario alla Repubblica. La Inghilterra, tenerissima
della sua Costituzione, non ama le Repubbliche, e la Francia
repubblicana le odia. Però Napoli sarebbe stato costretto a procedere
dirittamente nelle vie costituzionali, e ad accogliere con
onore gli esuli cittadini. Dal quale successo erano a prevedersi
verosimili due conseguenze: la prima, che anche in questa parte
l'autorità regia costituzionale acquisterebbe aumento; la seconda,
che i napolitani esuli, reduci in patria, sarebbero rimasti di affaticarsi
per la Repubblica nel modo stesso, e per le medesime ragioni
che ho esposto testè discorrendo degli esuli lombardi. La
Toscana e Roma pertanto si vuotavano di questi arnesi potentissimi
di Rivoluzione. Così tra le cause scemate per desiderare la
Repubblica, la cresciuta autorità costituzionale, le pratiche di
<span class="pagenum" id="Page_613">[613]</span>
Potenze primarie, la pressura da due lati, la debolezza comparativa
dello Stato, il difetto di frontiere validissime, e la necessità
di non isconcordare per costituirsi con solidità, avrebbero costretto
questi due Stati a piegarsi alla forma costituzionale. Cosa sarebbe
avvenuto del potere temporale del Papa, non è facile prevedersi:
solo lo evento è bastato a persuadere che lo avrebbero restaurato
le armi repubblicane di Francia: ad ogni modo faceva mestieri
accomodare anche il Papa degnamente, come a Capo della Chiesa
Cattolica si addice.
</p>

<p>
E questo per ciò che riguarda di fuori. Nello interno poi, a
cagione di quanto venne dichiarato superiormente, opera perduta
sarebbe mettere parole intorno al successo della aggiunzione al
Piemonte, come quella che pareva ad accadere impossibile. Consideriamo
piuttosto la Unificazione con gli Stati Romani.
</p>

<p>
<i>Trovavo</i> dentro (e fu sovente materia delle mie conferenze col
Capo del Municipio fiorentino, e con altri precipui cittadini così di
Firenze come delle Provincie, delle libertà costituzionali fidatissimi
amici) <i>repugnanza infinita</i> di lasciare uno stato certo e provato
sufficiente, per avventurarci in condizioni ignote, piene di
pericolo, allo universale per nulla necessarie, dalla maggiorità rigettate.
</p>

<p>
<i>Trovavo</i> che i Toscani, ed in singolare modo i Fiorentini,
sentivano inestimabile molestia a ridursi in grado di provincia
romana, mentre <i>ab antiquo</i> avevano formato florido stato, copioso
di commercii e pieno di gloriose memorie.
</p>

<p>
<i>Trovavo</i> che i Toscani aborrivano di rendersi solidali al fallimento
della finanza romana, e ostinatissimi contrastavano per non
essere tratti in cotesto vortice di debito.
</p>

<p>
<i>Trovavo</i> che Firenze non si adattava a restare priva della
sede del Governo, fonte per lei non pure di decoro, ma di vantaggi
notabili, sia per la stanza degl'impiegati, sia pel concorso
di quanti muovono dalle Provincie quaggiù pei loro negozii col Governo;
sia finalmente pel soggiorno dei forestieri, i quali sogliono
fermarsi nelle Capitali.
</p>

<p>
<i>Trovavo</i> la classe commerciante di Livorno paurosa di scapitare
in pro di Civitavecchia, il quale porto, come prossimo alla
metropoli della Italia Centrale, non ha dubbio che si sarebbe ampliato
con danno di Livorno.
</p>

<p>
<i>Trovavo</i> costumi diversi, diversi i gradi di civiltà, diverse le maniere
<span class="pagenum" id="Page_614">[614]</span>
del vivere, l'economie ed altre più cose, che non consentono che
Unificazione piena e assoluta ad un tratto si faccia, o fatta non abbia
poi a dolere. Toscana mutata in provincia sopportava sagrificio
troppo duro, come grande sarebbe riuscito il vantaggio, se qualche
parte dello Stato Romano si fosse aggiunta a lei in condizione di
provincia. Queste <i>unificazioni</i> o <i>fusioni</i>, come dicevano allora, si
operano di consenso o di forza. A effettuarle con la forza vuolsi
una potenza grande, che raccolga nella mano di ferro le varie
generazioni abitatrici di una contrada della medesima lingua, e
le costringa tutte a portare la impronta delle sue dita. Ma da Napoleone
imperatore e re in fuori, nei tempi moderni, non discerno
altri che potesse essere stato capace da tanto. A volerle
condurre per via di consenso, si richiedono uguali, o molto simili,
le condizioni disposte dalla natura, e secondate dalla operosa volontà
degli uomini.
</p>

<p>
Ora tra per le sollecitazioni delle Potenze estere, e le volontà
dei Re d'Italia, tra per il cessato bisogno nei più di ricorrere al
partito estremo della Repubblica per tornare in patria, e la inclinazione
della Toscana a starsi divisa, e le difficoltà in parte invincibili
della Unificazione con Roma, lasciato che le passioni ardenti si
sfocassero e le cause di quelle, preparata grave e profonda discussione,
io ritenevo come sicuro che l'Assemblea Costituente
Toscana, avrebbe deciso, in ogni evento, pel Principato Costituzionale
e per la Confederazione, non Unificazione, con Roma come con
gli altri Stati Italiani.
</p>

<p>
E così opinava certamente il Partito che ebbe ad organo prima
il <i>Conciliatore</i>, poi lo <i>Statuto</i>; conciossiachè abbiamo veduto
com'egli confortasse consultare la Toscana, convocando l'Assemblea
Costituente col principio accettato del suffragio universale, e
persuadendo i Deputati a sciogliersi spontanei se questo non ordinasse
il Governo. Il Governo aderì al consiglio, nè si vede ragione
perchè cotesto Partito avversasse poi quanto aveva provocato
egli stesso; solo per mostrarsi coerente avrebbe dovuto
credere che l'Assemblea Costituente procedesse nemica alla Restaurazione;
e ciò non fu. Questo fatto io lascio alla considerazione
del Paese, chè a me non giova spendervi attorno più lunghe
parole.
</p>

<p>
Rimane a vedersi chi avrebbe scelto l'Assemblea per Principe. — Non
è verosimile scegliesse uno straniero, perchè per
<span class="pagenum" id="Page_615">[615]</span>
le dominazioni straniere parmi, se non erro, immortale lo aborrimento
degli Italiani tutti; scegliendo uno di casa di Savoia,
avrebbe contradetto Napoli; se chiamato un Reale di Napoli, gli si
opponeva Piemonte, e ad ambedue avrebbero ostato Francia e
Inghilterra. Se è vero, come parmi verissimo, che la memoria degli
antichi beneficii non si cancelli per breve furore, nè la diuturna
benevolenza cessi per impeto passeggero, e che, remosse le
cause del delirio, l'uomo ritorni nel suo stato normale; — deve
credersi che i Toscani avrebbero richiamato i Principi, che potevano
salutare col nome di concittadini.
</p>

<h3>
<i>Dimostrazione storica.</i>
</h3>

<p>
I fatti, che per sofisma o per calunnia non si tramutano,
hanno dimostrato fin qui come, il Principato Costituzionale cedendo
il campo, subentravano inevitabili ad occuparlo la Repubblica
e l'Anarchia. Parte repubblicana era poco numerosa fra noi,
nè di Toscani tutta, ma audace e gagliarda, sovvenuta dalle voglie
dell'accesa gioventù, cui sembra spesso che per potere basti
desiderare: onde è sicuro che quella parte, come voleva, avrebbe
potuto, nello sbigottimento universale, cacciare le mani nei capelli
al Paese, e strascinarlo colà dove ella mirava: però ammaestrando
la esperienza, che i pochi contro ai molti inerti o repugnanti,
senza ricorrere ai partiti estremi, non durano; in breve, siccome già
si appoggiavano, avrebbero dovuto i Repubblicani darsi interi in balía,
non dirò al Popolo minuto (conciossiachè il nome di Popolo suoni
sempre reverito alla mia mente), bensì alla plebe che del Popolo è
piaga. La plebe soverchiata, indi a poco parte repubblicana avrebbe
regnato come regna il fuoco. Commesso io alla salute del Paese,
credei riparare nella consultazione del Popolo toscano per mezzo
del suffragio universale come ad asilo ultimo ed efficace. Da una
parte non lo potevano rinnegare i Repubblicani, perchè da loro
medesimi professato; dall'altra tornava accetto ai Costituzionali,
perchè somministrava loro tempo di riaversi: finalmente era desideratissimo
dal Popolo; perchè trattandosi di disporre di sè, gli
pareva giusto poter dire anch'egli, una volta, la sua. Intorno ai
fini e ai presagi di questo provvedimento non occorre dire altro,
avendoli a suo luogo con abbondanza di ragioni spiegati. — Ora i
<span class="pagenum" id="Page_616">[616]</span>
Repubblicani, dubitando contrario lo esito del voto universale (e
con parole espresse il dubitare significano),<a class="tag" id="tag588" href="#note588">[588]</a> tentano, e più volte,
<span class="pagenum" id="Page_617">[617]</span>
le vie della violenza; violenze e lusinghe cadono davanti la probità
del provvedimento, la costanza dell'uomo.<a class="tag" id="tag589" href="#note589">[589]</a> Frattanto la plebe
ribolle commossa per un fine, e muoventesi per un altro, sicchè
poi gli stessi agitatori ne hanno paura. In mezzo a perturbazioni,
per varietà infinite, per impeto stupende, procede il mio concetto.
Con la Legge del 6 marzo, al Popolo toscano la padronanza
piena e legale per disporre di sè restituisco, e non limitando (che
questo non poteva io), ma stabilendo la norma con la quale dovesse
esercitarsi il mandato, prevengo la opposizione che i Deputati
non abbiano già a deliberare, bensì, e unicamente, a ratificare.
L'elezioni <i>protette, e liberissime</i>. Il Popolo non accorse nella copia
sperata; e di ciò un poco fu colpa la consueta inerzia, un poco la
nuovità degli ordini politici, e molto le dissuasioni dei parrochi;
nel che operarono, a mio parere, poco avvisatamente; avvegnadio,
messa da un lato la paura di possibile scomunica votando
per la Costituente Italiana, egli è sicurissimo che non vi era pur
dubbio del non incorrerla votando per la Costituente Toscana; e somministrando
questa onorata via per assettare di quieto il Paese, parmi
che avesse dovuto da loro con ogni maniera di ufficii promuoversi.
Nondimeno nè anche si potè dire scarsa la votazione; dacchè
il numero dei voti sorse nel Compartimento Fiorentino ai 28,231,
<span class="pagenum" id="Page_618">[618]</span>
nel Lucchese a 2618, nel Pisano a 6341, nel Sanese a 9288,
nello Aretino a 6687, nel Pistoiese a 4418, nel Grossetano a 5288,
nel Livornese a 11,781, nello Elbano a 909, nel Massetano e Carrarese,
a 893, nel Garfagnino a 704, e nel Lunense a 702. Il Partito
che si vantò, e tuttavia si vanta, unico ortodosso costituzionale
in Toscana, quando si conobbe pressochè escluso dalle elezioni,
gridò <i>desolazione dell'abbominazione</i> sopra la Babilonia fiorentina;
e non pertanto uscì dall'urna una maggiorità di uomini che volle
e seppe rappresentare il principio costituzionale del Paese, ed
anche qualcheduno che minacciato dalla plebe delle tribune ebbe
cuore per esclamare: «Piuttosto morire, che lasciare per viltà il
seggio di Deputato.»<a class="tag" id="tag590" href="#note590">[590]</a> La Guardia Nazionale fiorentina interpellata
con rito solenne, se le bastasse l'animo di tutelare l'ordine
interno della città, e l'Assemblea nello esercizio del suo ufficio,
rispose affermativamente, e quindi ambedue vennero alla sua
fede commesse. La parte repubblicana, tentando far votare la Repubblica
per acclamazione, venne repressa; e tanto più da me si
volle grave e speciale consulta, intorno al deliberare le sorti
politiche del nostro Paese, in quanto che mi pervenivano quotidiani
rapporti che mi confermavano nella conoscenza antica del rifuggire
che faceva la Toscana dal reggimento repubblicano. Le notizie
della guerra, dubbie prima, varie poi, alla fine infelici, anzichè
sbigottire gli animi repubblicani gli accesero, come suole, di stupendo
furore: me accusarono in faccia di fellonia; me venduto,
e venditore!.... Tali enormezze ero destinato a sentirmi dire
dopo quarantasei anni di vita onorata! E se tradissi io, e se me e
altrui vendessi, ora lo vedete a prova. — Poichè alle mie parole
non credevano, le mie insinuazioni aborrivano, alle mie stesse
preghiere imprecavano, provvidi l'Assemblea si prorogasse, e i
Deputati nelle Provincie si spedissero, e ciò in prima perchè la
nuova esaltazione si calmasse, e il tempo porgesse consigli più
adattati ai casi; e poi perchè i Deputati tornassero ad attestare
della fedeltà dei miei rapporti; lasciando pure che, sotto pena d'infamia
a me, decretassero il divieto di mutare forma di Governo,
inconsultata l'Assemblea: però che questo non volessi fare io.
</p>

<p>
Tutto ciò fu detto, chiarito, con documenti provato, e
comprendo ottimamente che l'Accusa degli spessi riepiloghi abbia
<span class="pagenum" id="Page_619">[619]</span>
a sentire fastidio grandissimo, e forse ancora orgoglio del suo stile
laconico di faccia allo asiatico mio: nonostante questo, mi è parso
non dovermi trattenere dal dire, confortato dalle parole e dallo
esempio del Foscolo, il quale, condotto a scolparsi davanti al Direttore
della Polizia del Cantone di Zurigo, così gli scriveva:
</p>

<p>
«Da tutte queste cose che io mi assumo di esporle, e dalle
troppe parole che ho fin qui speso, m'avveggo con mio rincrescimento
che io la costringo alla noia di prolissa lettura. L'apologia
è cosa sì infelice per indole sua, che non può aspirare
neppure a scansare la verbosità. Perchè, dove a lei, signor mio,
basta una sillaba, un atto arbitrario, un cenno muto, a macchiarmi, — a
me bisognano narrazioni, esami, allegati e convincentissima
serie di ragionamenti, a lavarmi.
</p>

<p>
«E incomincio anco a sentire che l'uomo al quale è conteso
il tacere trova compenso nello spassionarsi di tutte le ragioni
che aveva represse dentro il suo petto. Socrate sapeva ch'ei,
giustificandosi o no, era precondannato a morire; pur (se Platone
merita fede) perorò per lunghissime ore a' suoi giudici; e
quando ei fu sentenziato, gli andava pur tuttavia intrattenendo
a parole: — O Ateniesi, ora che voi avete fatto il voler vostro
mandandomi a morte, io il debito mio rassegnandomi, voi ed
io non abbiamo da far altro di meglio fuorchè il conversare fra
noi: ond'io parlerò, e non rincrescavi d'ascoltarmi, e rispondere.»
</p>

<p>
Fino al punto a cui mi sono fermato, la linea è retta per lo
scopo a cui incammino la mia politica. Ora pertanto come potevo
<i>tergiversare</i> o <i>ravvilupparmi in subdoli partiti</i> dopo il Decreto dell'Assemblea
del 3 aprile, <i>se fino al 15 aprile ella si era prorogata, e
fino a quel termine non si poteva discutere della forma del Governo da
darsi alla Toscana</i>?
</p>

<p>
Udite adesso di grazia che cosa vi dice il Procuratore <i>Regio</i>
D'Arlincourt. Egli vi narra: — «come io ingannassi da una parte
e dall'altra, e però fossi da entrambe percosso.» — Poco dopo: — «come
io, trattando più tardi col Municipio, giuocassi partita
doppia,» — nonostante che abbia scritto poco sopra: — «come io
troppo possedessi di sagacia e d'ingegno per non comprendere
dai casi avvenuti e che avvenivano in giornata, che stava per
accadere imminente la restaurazione del Granduca.»<a class="tag" id="tag591" href="#note591">[591]</a> — Questi
<span class="pagenum" id="Page_620">[620]</span>
sono martirii del senso comune, e Dio volesse che il nobile Visconte
e compagni avessero crocifisso il giudizio soltanto! Ai giorni che
corrono, di giudizii temerarii non è davvero a lamentarsi penuria;
pure io aveva creduto fin qui, che lo scrittore, quando col suo cervello
di farfalla non corre pericolo soltanto di commettere leggerezza,
bensì di gettare un peso nella bilancia dove è librata la vita dell'uomo,
dovesse avvertire che un grano più di pudore non guasterebbe
certamente i fatti suoi: e le proteste di non volere pregiudicare,
e poi lavorarti di straforo, ormai sono abiti usati così, che
la vecchia ipocrisia li vendè al rigattiere, dal quale gli ha comprati
la ipocrisia nuova, e, per averli rifatti nelle manopole e nel bavero,
crede, che non le sieno riconosciuti addosso.
</p>

<p>
Rimane adesso a vedersi come io adoperassi i brevi giorni,
che dal 3 al 12 intercedono, e ciò rispetto: 1º alla difesa della Patria;
2º alle disposizioni per la Tornata dell'Assemblea del 15 aprile.
Parlerò prima della guerra, o per meglio dire della difesa
delle frontiere. Fino dall'8 agosto 1848 a mediazione dei Ministri
delle Potenze estere fu convenuto come lo esercizio di siffatto diritto
non potesse somministrare all'Austria argomento di aggressione;
nè il patrocinio stesso poteva ora mancarci, e non ci mancava,
molto più quando ci fossimo ricondotti al pristino stato di cose
di quieto. Non vale obiettarmi, che in questo disegno tornavano inutili
gli apparecchi guerreschi: imperciocchè gli uomini che fanno mostra
volersi difendere, vengono sempre più rispettati;<a class="tag" id="tag592" href="#note592">[592]</a> ed è sicuro
<span class="pagenum" id="Page_621">[621]</span>
che otterranno patti migliori, di quelli che disarmati si mostrano,
e disposti ad accettare ogni carico si voglia loro imporre: laonde
Ugo Foscolo meritamente deplora come causa suprema delle sorti
infelici del Regno Italico la dissoluzione dello esercito provocata
dal partito liberale.<a class="tag" id="tag593" href="#note593">[593]</a> E neppure rileva opporre, che le nostre armi
inferme e poche non avrebbero potuto durare contro lo sforzo
austriaco; dacchè anche lo esercito italico di faccia alle forze alleate
si trovasse in condizioni perverse: ma gli altri ti aiutano quando
mostri di volerti aiutare; la debolezza, che non è colpa tua, consiglia
la compassione altrui; la propria abiezione provoca ira; e
quando veramente una necessità grandissima non prema di sgarire
un punto, anche i poderosi calano a partiti comportabili.
Eranmi conforto a proseguire nello arduo cammino le parole che
mi venivano porte da quei dessi, ch'ebbi a sperimentare, ora più
ora meno copertamente, sempre avversi, e che in fatto di Governo
Costituzionale presumevansi allora, e tuttavia si presumono, possedere
del Governo Costituzionale la pratica, e la scienza. Lodavano
la rigettata Unificazione con Roma; il concentramento del
potere in un solo Magistrato approvavano; e a questo rivolgendosi
raccomandavano, che a salvare la Toscana adoperasse
quei partiti che la esperienza gli persuadesse migliori:
quindi dicevano due essere i mali che minacciavano la Patria,
la guerra civile e la possibile invasione austriaca; laddove
queste due calamità egli fosse giunto ad allontanare, gli
<i>promettevano riconoscenza solenne</i>. Se i tempi fossero corsi meno infortunosi,
avrebbero saputo dare più forti consigli; però, comunque
acerba ne flagellasse la sventura, doversi, mercè il concorso dei
<i>Municipii</i>, mantenere libero lo Stato da invasione straniera, e incolumi
le <i>istituzioni costituzionali aborrite dalle fazioni reazionarie</i>, la
pubblica tranquillità, le proprietà, e le persone minacciate dai turbolenti
di ogni Partito: breve, salvare quanto più dell'onore e della
indipendenza nazionale si potesse.<a class="tag" id="tag594" href="#note594">[594]</a> Grave soma davvero era questa
<span class="pagenum" id="Page_622">[622]</span>
per le mie spalle; sicchè parendo al Partito <i>preteso ortodosso</i> che io
non potessi uscirne a bene, determinò fare da sè; ed avendo capacità,
e coscienza di riuscire meglio, prudentemente decise, e di ciò
non lo incolpo. <i>Però a mio parer non gli fu onore</i> mancarmi di fede,
se dubitò che io non sarei arrivato a salvare le libere istituzioni;
non gli fu onore precipitarmi dentro uno abisso di miseria, se tenne
che non avrei prevenuto la discordia civile; non gli fu onore ribadire
il chiodo con la calunnia, se pensò che per me non si sarebbe potuto
preservare il Paese dalla invasione straniera. Nondimeno ritengasi,
che nel 29 marzo gli ortodossi Costituzionali di Firenze
me reputavano per <i>volere</i> e per <i>sapere</i> adattato all'ardua impresa.
</p>

<p>
Vediamo pertanto, da quel punto in poi, in che cosa peccassi,
perchè di amici mi si avventassero ad un tratto tanto acerbamente
<span class="pagenum" id="Page_623">[623]</span>
nemici. Qui accorrano i Toscani tutti, si chiariscano a
prova, e giudichino poi se io abbia commesso colpa per la quale
cristiani e gentiluomini dovessero credersi assoluti dall'usare
meco quella fede, la rottura della quale anche tra' popoli più barbari
è reputata indegnissima cosa! Due pertanto erano i fini alla mia
cura commessi, come sempre furono, cui si provvedeva con apparecchi
guerreschi, e con interni ordinamenti.
</p>

<p>
Cavalli pel treno, e copia di cannonieri per diligenza del Ministro
della Guerra si procurarono.<a class="tag" id="tag595" href="#note595">[595]</a> Qui in Firenze, senza distinzione
di parte, chiamo quanti sentono in cuore carità di Patria, e
gli scongiuro di recarsi ai confini.<a class="tag" id="tag596" href="#note596">[596]</a> A Livorno commetto che mandino
<span class="pagenum" id="Page_624">[624]</span>
vie via gli arruolati per farne la massa in Firenze; a provocare
lo arruolamento si adoperino i mezzi meglio efficaci, impegnandovi
Sacerdoti, Circoli, e Popolani;<a class="tag" id="tag597" href="#note597">[597]</a> più tardi ordino, le armi
da caccia si requisiscano, agli schioppi da guerra sostituiscansi,
e qua a Firenze le armi, e i Volontarii si avviino;<a class="tag" id="tag598" href="#note598">[598]</a> di nuovo domando
armi, perchè in Firenze dalle Provincie già accorsero mille
<span class="pagenum" id="Page_625">[625]</span>
giovani, e non so come armarli; accetto un battaglione intero di
Livornesi Volontarii, purchè portino le armi, e gli Uffiziali si
sottopongano agli esami i quali hanno a dimostrarli degni, che
per <i>costume</i> e per <i>perizia possa loro affidarsi il sangue dei fratelli</i>;<a class="tag" id="tag599" href="#note599">[599]</a>
informato che in Livorno si trovano 2000 schioppi, prescrivo si
prendano, giudicando il proprietario Italiano abbastanza per chiamarsi
soddisfatto quando gli venga retribuito il giusto prezzo.<a class="tag" id="tag600" href="#note600">[600]</a> Da
Lucca si aspettano parecchi montanini per arruolarsi; il Municipio
lucense con ogni sforzo seconda le diligenze del Prefetto.<a class="tag" id="tag601" href="#note601">[601]</a> Il Prefetto
di Pisa, sussidiato da uomini di seguito nel Popolo, confida
trarre gente dalle campagne.<a class="tag" id="tag602" href="#note602">[602]</a> A Lucca le armi da caccia si prendono,
e, dandole in cambio delle guerresche alla Guardia Nazionale,
con queste si armano i Volontarii.<a class="tag" id="tag603" href="#note603">[603]</a> D'Apice provvede di comandante
la Guardia Nazionale di Livorno adattato a mobilizzarla
sollecitamente.<a class="tag" id="tag604" href="#note604">[604]</a> La Gioventù livornese viene confortata da me a
mostrare virtù pari al pericolo.<a class="tag" id="tag605" href="#note605">[605]</a> Romanelli eccita la gioventù
<span class="pagenum" id="Page_626">[626]</span>
aretina;<a class="tag" id="tag606" href="#note606">[606]</a> Franchini, soldato della Indipendenza, lasciato il Ministero
accorre alla difesa dei patrii colli; Morandini, forte uomo, a ragione
pensando che quando lo straniero minaccia la Patria, il mandato
vero del cittadino sia di volare a difenderla, si dimette dalla Deputazione,
e va al campo.<a class="tag" id="tag607" href="#note607">[607]</a> Le armi di nuovo con più sottile ricerca
<span class="pagenum" id="Page_627">[627]</span>
a Lucca e a Livorno requisisconsi, e si ottengono.<a class="tag" id="tag608" href="#note608">[608]</a> Prometto
(consentendo alle istanze di Giorgio Manganaro) condurmi a Livorno;
intanto, esortata la Guardia Nazionale fiorentina a non mancare
alla Patria, due Compagnie del mezzo Battaglione che usciva
di guardia senza prendere riposo vogliono partire.<a class="tag" id="tag609" href="#note609">[609]</a> I Cacciatori
volontarii di Costa e Frontiera chiamati a formare un Corpo di
riserva.<a class="tag" id="tag610" href="#note610">[610]</a> Il Gonfaloniere Fabbri, compiacendo al suo genio e alla
carità della Patria, fatto appello ai sentimenti generosi della Gioventù
livornese, conchiude con queste memorabili parole: «Giovani
generosi, caldi di amor patrio, questo è il momento più
bello della vostra vita. Da voi la Patria attende la propria salvezza.
Dio non abbandona gli oppressi. L'ora del risorgimento
è suonata. Le armi soltanto ponno decidere dei nostri destini.»<a class="tag" id="tag611" href="#note611">[611]</a>
<span class="pagenum" id="Page_628">[628]</span>
Provvedo mandarsi mezzo milione di lire per armi, e da Livorno
chiedo prima armi, poi gente,<a class="tag" id="tag612" href="#note612">[612]</a> e le armi si mandano.<a class="tag" id="tag613" href="#note613">[613]</a> Maremma
invia Volontarii, ma pochi; quelli raccolti e istruiti a Firenze,
richiesti dal Generale, partono pel campo.<a class="tag" id="tag614" href="#note614">[614]</a> Chiamato da Livorno
il Battaglione Del Fante, continuo a esigere armi; i Livornesi
rimprovero di iattanza; ordino tolgansi le armi alla Guardia Nazionale; — poco
frutto fa Lucca.<a class="tag" id="tag615" href="#note615">[615]</a> La Legione Accademica è riconcentrata
in cotesta città.<a class="tag" id="tag616" href="#note616">[616]</a> Acquistansi nuove armi a Livorno.<a class="tag" id="tag617" href="#note617">[617]</a>
Tommaso Gasperini, Ermolao Rubieri e Angiolo Angiolini, rinunziati
gradi superiori della milizia cittadina, si arruolano e partono
soldati, esempio grande di modestia e di virtù.<a class="tag" id="tag618" href="#note618">[618]</a> Nel giorno
<span class="pagenum" id="Page_629">[629]</span>
6 pubblico il Manifesto alla Gioventù fiorentina;<a class="tag" id="tag619" href="#note619">[619]</a> ai Sacerdoti dichiaro
<span class="pagenum" id="Page_630">[630]</span>
non trattarsi adesso di Unificazione con Roma, nè di forma di
<span class="pagenum" id="Page_631">[631]</span>
governo; ai Conservatori, che mal conserva chi si espone a vedere
<span class="pagenum" id="Page_632">[632]</span>
tutto disperdere; agli affezionati del Principe, che badino
<span class="pagenum" id="Page_633">[633]</span>
trattarsi adesso di mantenere intero lo Stato, affinchè egli tornando
<span class="pagenum" id="Page_634">[634]</span>
non abbia a trovarlo menomato, e ne faccia loro rimprovero;
ai Repubblicani, che la Repubblica, <i>perfettissima forma di governo
per uomini perfetti</i>, non è frutto maturo pei nostri denti,
o a meglio dire per le corrotte anime nostre: e che intorno al
riordinamento del Paese, le Leggi dell'Assemblea si hanno a venerare
come precetti di Dio. Intanto vadano, combattano, e mostrino
la loro virtù. Civici livornesi concentrati a Pisa; i Bersaglieri e
i Volontarii chiamati a Firenze; provvedersi armi.<a class="tag" id="tag620" href="#note620">[620]</a> Al Gonfaloniere
di Livorno scrivo il Dispaccio riportato a pag. 53 di questa
<i>Apologia</i>, dove me dico infame, se per dispiacenze private
ricusassi una pace, che può avvantaggiare la difesa della Patria;
componga B. un Battaglione, cotesta anzi essere la via unica per
ridonargli l'amicizia antica; spedirò appena raccolto il battaglione in
Garfagnana; raddoppinsi tutti. Nel solo Generale D'Apice si riunisce
tutto il comando.<a class="tag" id="tag621" href="#note621">[621]</a> Ordino al D'Apice in ogni evento <i>regga in Garfagnana,
e cuopra Massa e Carrara</i>; spingo al campo tutta la milizia
di Linea; raccomando le provviste. A Livorno Giorgio Manganaro
instituisce una Commissione che di nuovo si dia a ricercare
le armi, e le prenda per la difesa della Patria.<a class="tag" id="tag622" href="#note622">[622]</a> Il Ministro della
<span class="pagenum" id="Page_635">[635]</span>
Guerra provvede a formare prontamente un Corpo di Zappatori.<a class="tag" id="tag623" href="#note623">[623]</a>
Da Carrara muovonsi Volontarii per San Marcello, e per altri punti
della frontiera.<a class="tag" id="tag624" href="#note624">[624]</a> Rimproverato Livorno di tepidezza, lo accendo
con lo esempio di Firenze, che manda già milletrecento uomini a
Lucca.<a class="tag" id="tag625" href="#note625">[625]</a> Livorno spedisce 700 Volontarii ed armi a Firenze,<a class="tag" id="tag626" href="#note626">[626]</a>
donde poi la <i>calunnia dello averli io pretoriani miei chiamati quaggiù</i>.
Armi tolte ai Circoli,<a class="tag" id="tag627" href="#note627">[627]</a> donde poi <i>sicurezza intera alla libertà del
prossimo voto dell'Assemblea</i>. Schioppi requisiti sotto multa di lire
cento a chi dentro tre giorni non li depositasse al Municipio: i Civici
impotenti a marciare depositino i loro presso i Capitani, per
armarne i Volontarii in procinto di partire,<a class="tag" id="tag628" href="#note628">[628]</a> <i>donde poi la calunnia,
che io disarmassi la Guardia Civica per dominare tiranno la città</i>. Partono
da Firenze 800 Volontarii, altri 800 se ne aspettano da Livorno
per organizzarsi.<a class="tag" id="tag629" href="#note629">[629]</a> — Invece di mandare soccorsi a Genova,
tento potere ottenere armi dall'arsenale di cotesta città.<a class="tag" id="tag630" href="#note630">[630]</a> — Da
capo mi chiamo parato a rimettere ogni ingiuria, purchè i miei
offensori accorrano alla difesa della Patria: sempre <i>dimenticai tutto</i>
(io dico), <i>e saranno prima stanchi di offendermi, che io di perdonare</i>. — Vengono
armi ed armati da Livorno: m'impegno trasportarmi io
stesso al campo.<a class="tag" id="tag631" href="#note631">[631]</a> Il Gonfaloniere di Pisa, Ruschi, chiama gli scolari
<span class="pagenum" id="Page_636">[636]</span>
assenti, i quali rispondono allo invito, e vogliono essere incamminati
a Lucca, quantunque non compresi nella nota firmata alla
Università di Pisa.<a class="tag" id="tag632" href="#note632">[632]</a> Da Livorno 20 cannonieri toscani, e 18 americani,
domandano potersi condurre ai passi dello Abetone. Manganaro
spedisce archibugi.<a class="tag" id="tag633" href="#note633">[633]</a> — In virtù della solerte opera del
Governatore provvisorio e del Gonfaloniere Fabbri, Livorno manda
ancora 205 Volontarii, ed altri ne promette.<a class="tag" id="tag634" href="#note634">[634]</a> I Municipali tutti
sono diretti a Lucca.<a class="tag" id="tag635" href="#note635">[635]</a> Accetto i soldati lombardi alle stesse condizioni
del Piemonte, se armati ed organizzati; diversamente si
lascino andare.<a class="tag" id="tag636" href="#note636">[636]</a>
</p>

<p>
Questo, secondo che ricavo dagli scarsi Documenti autentici
che mi trovo fra mano, è quel poco che per me fu fatto, inefficacemente
forse, ingenerosamente non già, per tutela del Paese e per
salvezza del suo onore. Se mi verranno, come spero, consegnati
gli Archivii, potrò ordire più completa Storia; per ora non ho voluto
avanzare niente altro, perocchè non mi fosse fatta abilità di
appoggiarlo con prove: tale e tanta è la grandine della bugie ai
tempi nostri, che oggimai temo che anche il galantuomo corra
risico grande di non essere creduto, dove non porti seco in tasca
quattro testimoni almeno, che affermino con sacramento la verità
delle sue parole. Di più non seppi, nè potei fare: armi e armati
raccolti; gioventù commossa; Partiti tutti con preghiere richiesti;
anche il ritorno del Principe accennato, come motivo di difesa
per serbargli intero lo Stato; Deputati spediti Commissarii in
Provincia (più oltre dirò peculiarmente di loro); Guardie civiche
mobilizzate; Milizie stanziali, Municipali tutti mandati alle
frontiere; Volontarii organizzati; Legioni accademiche ricomposte;
e, in quanto a me, oblio delle offese in benefizio della
Patria con pienezza di cuore accordato, obbligo di correre
io stesso alla frontiera assunto. Capisco che scarsi meriti sono
questi per pretendere lode, e non la pretendo; solo non parmi
che dovessero fruttarmi l'odio del Municipio fiorentino e della
<span class="pagenum" id="Page_637">[637]</span>
Commissione Governativa. Pensai io, e credo che tutti quelli i
quali sentono onore pensassero allora, che un motivo armato dovesse
da noi farsi, e in ogni caso e sempre a benefizio delle Provincie,
che con tanto amore si erano alla fede toscana commesse.
Dopo il Decreto del maggio 1848, e dopo le dichiarazioni profferite
dal Governo pel fatto dell'Avenza, a operare in questa guisa
consiglio prudente e religione di promessa persuadevano. Nè vale
dire, che nel presagio della insufficienza degli aiuti fosse meglio
non darli; conciossiachè, da un lato, simile contegno apra una porta
da rimessa alla ingratitudine, e dall'altro i derelitti non ti menino
buona la scusa, ed a ragione, chè da cosa nasce cosa, e la fortuna
nelle vicende umane tiene massima parte, e, finchè la speranza
ha fiore di verde, tale risorge che si credea spacciato, onde gli
antichi costumavano spesso quel detto, che Anteo battendo la
terra si rilevava più forte. Nè per mantenersi in fama di onesti
bisogna avere promessa lunga e attendere corto; e, se non erro,
assai più giova essere parchi a stendere la mano, che facili a lasciare
coloro che si raccomandarono a quella.
</p>

<p>
Il <i>Conciliatore</i> nel 27 marzo usciva in questi acerbi rimproveri
contro dei miei Colleghi e di me: «Che avete fatto dopo
cinque mesi che tenete il Potere, senza che nessuno vi <i>abbia
seriamente avversato</i>?» (Che cosa s'intenda con la parola <i>seriamente</i>,
io non saprei; quello che so, è che il <i>Conciliatore</i> con le
<i>acute scane</i> fendeva <i>moderatamente a morte</i> i fianchi al Ministero
Montanelli, e al Governo Provvisorio.) «Quali sono gli apparecchi
vostri, gli uomini, le armi e i danari? La guerra è rotta, Piemonte
già versa sangue per la causa d'Italia, e neppure un
soldato dei nostri varcò la frontiera: anzi <i>possiamo assicurare</i>,
che le scarse milizie ebbero ordine di rientrare nello interno.
A questa ora nel marzo del 1848 la Toscana aveva sul Po 8000
combattenti, e si dicevano pochi, e la inettezza o il mal volere
del Governo accusavasi, e due Ministeri si rovesciarono
per questo, e per questo una Rivoluzione fu fatta, e il Paese
esposto a sciagure e ad aggravii esorbitanti; e adesso quando
il Piemonte ci domanda: Toscani, dove sono i vostri soccorsi?
noi siamo costretti a tacere con vergogna.» Io vi dico in verità,
emuli miei, che non per me mai i Toscani hanno dovuto
abbassare la fronte avvilita. Questo vostro discorso sembra nato
a un parto con l'altro sì famoso del Generale Buonaparte reduce
<span class="pagenum" id="Page_638">[638]</span>
dalla impresa di Egitto; ma Buonaparte poteva dire al Direttorio:
«Dove sono gli eserciti? che avete fatto dei tesori?» perchè
veramente eserciti vittoriosi aveva lasciato, e lo erario pieno;
ma i Ministeri precedenti al mio ci avevano lasciato tale una eredità,
che se fosse stato in potestà mia io non mi sarei giovato accettarla
nè manco col benefizio della Legge e d'Inventario;<a class="tag" id="tag637" href="#note637">[637]</a> e questo
dicasi in quanto a quattrini: rispetto ai soldati, essi nel marzo non
avevano toccato sconfitta sul campo di battaglia, e la troppo peggiore
per la disciplina delle armi a Livorno; infermi gli ordini
nel marzo, pure non guasti affatto dalle scioltezze, per non dire licenze,
della non prospera ritirata. Mariano D'Ayala attese a riordinare
e ampliare le milizie nostre, con tale diligentissima cura,
che n'ebbe (io ben rammento) dallo stesso <i>Conciliatore</i> meritata
lode: onde non si comprende come, elogiato prima lo artefice, si facesse
poi a biasimarne la opera. Ma questi sono accorgimenti di
Partiti!... A Mariano D'Ayala parve potere restaurare la disciplina
nelle soldatesche nostre, svegliando nei loro petti sensi di
onore; quindi schivò fra le pene, quelle che la dignità umana
offendessero: forse era savio consiglio; a me pareva opera perduta
farne sperimento su genti guaste; mi talentava meglio licenziarle
tutte per tornare a comporle da capo. A questo mi muoveva
il pensiero che, operando sopra gli animi viziati, duriamo fatica
doppia, chè prima bisogna tôrre via il fracido e poi edificare;
e siccome il guasto difficilmente tutto si leva, così quasi sempre
ci tocca a provare nel processo dei tempi i fondamenti deboli; il
degno Collega, all'opposto, teneva potere riuscire in virtù del
suo sistema, ed io naturalmente piegai riverentissimo la mia opinione
dinanzi alla molta perizia ch'egli si trova a possedere
delle militari faccende. Però vuolsi confessare, che o si fosse
voluto accogliere il mio suggerimento, o piuttosto tenere il sistema
di Mariano D'Ayala, nè l'uno nè l'altro potevano produrre i beni
desiderati nel breve giro di quattro mesi; e nè in Piemonte, dove
pure gli ordini militari di tanto superavano in bontà i toscani, le
milizie poterono così tosto riaversi dei danni patiti nella disciplina,
a cagione delle sorti infelici della guerra. Bene è vero che il
<span class="pagenum" id="Page_639">[639]</span>
Governo piemontese crebbe fino a 135 mila uomini lo esercito nel
gennaio del 1849; ma come nei corpi umani la grassezza è segno
di floscio, così neanche negli eserciti il numero denota forza; e
a tutto vuolsi tempo, anche facendo presto: la colpa <i>sta nel non
fare nulla, e dare ad intendere di aver fatto</i>. Napoleone sviluppato
dalle nevi russe corre in Francia, e prende gente sì, non soldati,
per avventurarla ciecamente su le pianure di Dresda e di Lipsia,
come un giuocatore disperato si giuoca il danaro dell'ultimo pegno
che ha portato al Presto. Questo dicasi rispetto alle milizie stanziali.
In quanto ai Volontarii, gli spiriti procedevano alquanto rimessi
dopo la prima guerra in Lombardia, però che a molti stava
sul cuore la giornata del 29 maggio, in cui 3 mila circa Toscani
furono lasciati soli a combattere onoranda ma dolente battaglia
contro gli Austriaci grossi di 35,000 uomini, nonostante che fossero
stati confortati a tenere il fermo, con la promessa di sollecito
soccorso.<a class="tag" id="tag638" href="#note638">[638]</a> Arrogi, che fino a tanto resse Gioberti, egli rifuggì
da noi come il Diavolo dall'acqua santa; e quando gli
subentrò Presidente al Ministero il Generale Chiodo, là su le
frontiere dove tenevamo soldati per la comune difesa, ce li corrompevano
i <i>maledetti zelanti</i> del Piemonte, peste dei Governi, e
mille volte peggiori degli stessi nemici, e li traevano a disertare
con armi e bagagli.<a class="tag" id="tag639" href="#note639">[639]</a>
</p>

<p>
<span class="pagenum" id="Page_640">[640]</span>
Il <i>Conciliatore</i> riportava queste notizie senza un filo di biasimo
per gl'imbroglioni; e se punto io m'intendo di favella, con
tale un garbo che dava ad intendere come cotesti fatti non lo
infastidissero troppo:<a class="tag" id="tag640" href="#note640">[640]</a> sicchè pareva (per non dire troppo) strano,
che dopo venti giorni egli ci conciasse così di santa ragione, se
non avevamo da dare i soldati che ci portavano via, e se non
volavamo a farci ammazzare per fratelli che mostravano <i>volerci
dare il pane con la balestra</i>.
</p>

<p>
Dopo che Creonte esultò per l'empie liti di Eteocle e Polinice,
può da un punto all'altro, mutati indole e costume, buttata
là la clamide greca, e vestito il ferraiuolo di Tartufo, farsi
esprobatore dell'uno, perchè guardasse l'altro in cagnesco?
L'Accusa rovistando carte non mie ha rinvenuto una lettera,
dalla quale resulta che i Piemontesi nel 13 marzo 1849 armata
mano avevano preso possesso di Calice, ravvivando in mal
punto la vecchia contesa.<a class="tag" id="tag641" href="#note641">[641]</a> — Ma chi pospone la Patria al cordoglio
<span class="pagenum" id="Page_641">[641]</span>
d'ingiuria patita, non merita sedere al Governo degli Stati;
e noi considerando le necessità di questa nostra inclita Madre,
e le nobili parole della Corona Toscana, che, confortando
il Popolo a sopportare magnanimo i colpi di fortuna, diceva:
«E noi non disperiamo della Italia, e siamo risoluti di durare
nel proposito, che ci fece unire le nostre armi a quelle del
re Carlo Alberto, nè per isventure sapremo mai separarci da
lui;»<a class="tag" id="tag642" href="#note642">[642]</a> non volemmo venire meno al dovere nostro. Dica pertanto
Lorenzo Valerio, se scrisse dirittamente Pasquale Berghini
(se pure lo scrisse) quanto si legge stampato nel Libro III, pag. 132,
dell'Opera di L. C. Farini, che avversi noi al Piemonte, malgrado
le misere superbie nostre, non avremmo avuto uno scudo nè un
soldato per la guerra della Indipendenza. Appena vedemmo questo
amico fidato, non ci versammo nelle sue braccia con amore, e
non deplorammo insieme le miserie le quali avevano impedito che
il nostro Popolo e il suo procedessero come a fratelli veri si addice?
E dopochè furono reiterate le affettuose accoglienze, più volte
venendo a trattare dei bisogni della Patria, non ci legammo per
fede con lui, che la causa del Piemonte, e con essa la causa d'Italia,
avremmo con ogni supremo sforzo soccorsa? Conobbe in noi
punto, il Valerio, stupido astio per la grandezza che il Piemonte
deve avere, se piace a Dio, onde sia baluardo efficace d'Italia? — Io
penso che Lorenzo Valerio, aperto, schietto e affettuoso Legato
del Piemonte, avesse motivo di chiamarsi contento di me, assai
più di qualche altro che volle giocare meco di arguzia, e non
comprese nulla.
</p>

<p>
Le maliziette e le saccenterie, mel creda chi legge, arruffano
più che altri non pensa; e se ne giovano i guastamestieri e quelli
che, non avendo cuore nè mente da accogliere concetti grandi,
apportano nella trattativa dei negozii politici le arti del sensale.
Fu conclusione dei ragionamenti nostri, che per noi si sarebbe fatta
diligentissima provvista di danari e di soldati, intanto che pel
medesimo ufficio egli si recherebbe a Roma. Queste conferenze
<span class="pagenum" id="Page_642">[642]</span>
accadevano nel 10 marzo 1849; però lascio considerare quali fossero
la mia maraviglia e il mio dolore, quando nelle prime ore
del giorno 16 marzo venni fatto avvertito da Livorno, Domenico
Buffa avere proclamato nel giorno antecedente a Genova rotto lo
armistizio Salasco. Mi condussi a casa Montanelli, il quale da parecchi
giorni giaceva infermo, e quivi mandai per Valerio, che
quantunque per i molti disagi sofferti, e per la tremenda ansietà
dell'animo, fosse anch'egli ridotto in pessimo stato di salute, pur
venne; e udita la novella, egli, la fronte includendo nel cavo
della destra e stringendola con le aperte dita, come persona che
la dolorosa moltitudine dei pensieri intenda concentrare in uno
solo, più volte esclamò: «Ed avevano promesso aspettare il mio
«ritorno!» — Credo potermi ricordare eziandio, ch'egli aggiungesse:
«Vogliono perdere tutto!» Non essendone sicuro, io non
lo accerto. Ma perchè riesca anche in questa parte compíta la difesa
contro l'accusa che mi mettono addosso, pongo senz'altro
comento, chè tutto spiega da sè, la minuta di lettera confidenziale
trovata dall'Accusa negli Archivii del Governo, e da lei stampata
a pag. 220 del suo Volume.
</p>

<p class="indl">
«Signor Ministro,
</p>

<p>
«Appoggiandosi sul fatto dell'armistizio prosciolto e delle
ostilità riprese, il Generale La Marmora ha dichiarato d'occupare
Pontremoli e Fivizzano, sotto colore di essere spedito a
scendere dall'Appennino in Lombardia.
</p>

<p>
«Io e il Governo Provvisorio abbiamo sentito la trista nuova
della prepotenza che il Piemonte così stranamente ci arreca, e
sebbene con animo conturbatissimo, pure abbiamo dato ordine
rapidamente alle nostre truppe di lasciar passare le truppe sarde,
perchè la guerra ripresa non corresse l'orribile rischio di
cominciare con un'avvisaglia fra Piemontesi e Toscani.
</p>

<p>
«Questo contegno del Governo Sardo è per me inesplicabile:
mi affretto però a chiedere confidenzialmente tutte quelle
spiegazioni che reputerete più opportune a togliere di mezzo i
dubbii che la condotta del vostro Generale insinua gravissimi
nell'animo mio.
</p>

<p>
«Avvezzo a conoscere le tergiversazioni e gl'indugi, coi quali
il Governo Piemontese ci ha condotti e tenuti sospesi sulle cose
di Lunigiana, io non posso infatti considerare come un semplice
avvenimento di guerra, quello della occupazione di Pontremoli
<span class="pagenum" id="Page_643">[643]</span>
e Fivizzano, e credo quindi avere il diritto di ottenere
convenevoli spiegazioni.
</p>

<p>
«Per ciò che riguarda poi il Piemonte, io non penso che
egli farebbe opera utile neppure a sè stesso, cominciando con
tali atti la guerra, e non correggendoli colle spiegazioni opportune.
Non penso neppure che il Governo siasi portato convenientemente
coll'istesso Valerio, che di tutte queste cose va
ignaro, e al quale noi abbiamo resa testimonianza di tutta fiducia,
e pei diritti d'un'antica personale amicizia, e più per quelli
della rappresentanza d'un Popolo fratello.
</p>

<p>
«Che anzi in questo stesso momento mi giunge notizia, che
la presenza di truppe sarde in Lunigiana abbia già suscitato
una serie di atti di rivolta, contro i quali io v'invito a protestare
energicamente, dichiarando lo scopo dello stanziamento
delle dette truppe, e invitando quella popolazione alla più severa
osservanza degli ordini stabiliti. Che se il Governo Piemontese
poi non vorrà aderire a queste mie giustissime richieste,
io sento il dovere d'ammonirvi delle tristissime conseguenze
di un simil contegno, e di farvi noto che dove per
voi si tenti di rompere guerra alla Toscana, menomando il suo
territorio o <i>fomentando la ribellione</i>, la Toscana potrebbe bene
accettarla e fare proclamare la Repubblica a Genova, e sostenere
con altri mezzi una ostilità sconsigliata, colla quale dareste
principio a una serie forse infinita d'errori e di colpe, e
dalla quale penso che aborrirete come ogni generoso Italiano.
</p>

<p>
«Qui dunque è necessario che il Governo Piemontese dichiari
apertamente i suoi intendimenti, e corregga l'odiosità
delle apparenze colle prove più amichevoli verso di noi.
</p>

<p>
«Io e il Governo che rappresento non abbiamo che una via,
e la percorreremo energicamente (e il Proclama che vi accludo
e la Legge sull'imprestito coatto vi faranno fede di ciò); ma se
le nostre relazioni non sieno accompagnate dalla più illimitata
fiducia, noi non potremo percorrerla più, e su voi ricadrà tutta
l'odiosità della nostra impotenza. Si tolga dunque di mezzo
ogni causa che spenge l'entusiasmo e l'amore che deve congiungere
i due Popoli e i due Governi, e speditemi quanto prima
potete le spiegazioni che chieggo. Vi saluto distintamente ec.
</p>

<p>
«Dalla Residenza del Governo Provvisorio Toscano, li 17 marzo
1849.»
</p>

<p>
<span class="pagenum" id="Page_644">[644]</span>
Nonostante che il Governo Provvisorio questi casi sentisse
amaramente, e lo significasse al Ministero Sardo, dissimulava il
torto; e così, riportando il Proclama del Generale La Marmora, coloriva
la cosa nel <i>Monitore</i> del 22 marzo 1849:
</p>

<p>
«Il Generale La Marmora alla testa di un numero considerevole
di Piemontesi è entrato in Lunigiana; <i>e in forza di alcune
disposizioni che il Governo Sardo aveva preventivamente concordato
col Governo Toscano, per causa della guerra</i>, è da sperarsi che nulla
conturberà il momentaneo ricovero richiesto e ottenuto dalle
truppe piemontesi nel suo passaggio.»
</p>

<p>
Il Generale La Marmora pubblicava entrando il seguente Proclama:
</p>

<p class="indl">
«Abitanti della Lunigiana!
</p>

<p>
«Il Piemonte ha tenute le sue promesse. Spese l'intervallo
della tregua a rinforzare e migliorare l'armata, senza perdonare
a sacrifizio di sorta; accresciutene le file di ben 40,000 uomini,
ecco che dichiara la guerra, ed il Re si pone alla testa della
magnanima impresa. Per cooperarvi ho ordine di passare fra
voi; ma la mia momentanea occupazione di coteste valli non è
che militare, ed affatto estranea alla vostra interna politica.
Qualche incomodo vi recherà forse il nostro passaggio. Ogni cosa
sarà però pagata esattamente, nè d'alcuna molestia v'avrete a
lagnare. Noi non vi chiediamo che un momentaneo ricovero; e
ben lo speriamo nella nostra qualità di fratelli vostri, e per la
missione nostra di liberare altri comuni infelici fratelli. — E
siccome la santa causa che siamo chiamati a sostenere vi desta
nell'animo quelli stessi generosi sentimenti che noi nutriamo,
il comune entusiasmo si confonda col solo grido di
</p>

<p>
«Viva la Indipendenza Italiana.
</p>

<p class="indr">
«<i>Il Generale</i> — <span class="smcap">Alfonso la Marmora</span>.»
</p>

<p>
Io non accuso, mi discolpo, e neanche spontaneo, ma costretto;
e non sono andato già io a ricercare queste carte importune,
bensì l'Accusa, e le ha stampate, ed ora vendonsi; sicchè trovandosi
oggimai di pubblica ragione, chiedo in grazia di non essere
ripreso di poco cuore, come quello che alla dignità della Patria
non abbia saputo donare il proprio silenzio. Però supplico fervorosamente
Dio a volere che queste carte, invece (come altri iniquamente
spera) di somministrare materia a nuove ire, persuadano
la tolleranza scambievole che nasce dal sentirci tutti quanti siamo
<span class="pagenum" id="Page_645">[645]</span>
non immuni da errore; insegnino ad assumere la severa gravità
ch'è indizio di Popolo che si rigenera, e consiglino gl'improvvidi
scrittori, avvegnachè il Sammaritano non infondesse nelle piaghe
del trafitto asfalto, ma vino e olio; ed è così soltanto che possono
dirsi pace anche i Giudei ed i Sammaritani.
</p>

<p>
Esaminiamo adesso se la protervia mia nello attraversare il
disegno della Restaurazione, e nello instituire ad ogni costo la Repubblica,
mi facessero meritevole di cosa, che per demerito altrui
non si giustifica mai, voglio dire il tradimento.
</p>

<p>
Le mie tergiversazioni, per gittarmi poi al Partito trionfatore,
indignarono forse gli animi dei Costituzionali ortodossi, come
hanno commosso i Giudici del Decreto del 7 gennaio 1851, sicchè
vollero venire a mezzo ferro e farne un fine? Questo supposto può
scriversi dai Giudici, ma non può sostenersi da cui goda del bene
dello intelletto, perchè le mie informazioni sì antiche che recenti
m'istruivano che i toscani Popoli avversavano le forme repubblicane.
Riporto a testimonianza di fede, davanti gli uomini di tutti
i partiti, i Documenti che seguono. — Per somministrare schiette
e leali notizie ai miei avversarii, che parteggiavano per la Repubblica
impossibile, domando al Governo di Livorno: «Ditemi se
gioverebbe più ad animare o la idea della difesa della nostra
terra, o la idea della Repubblica. <i>Intendo che si presenta lo spirito
di tutto il Popolo, non già di una classe o di una fazione.</i>»<a class="tag" id="tag643" href="#note643">[643]</a>
Rispondeva il sagace uomo Avvocato Massei:
</p>

<p>
«Al Cittadino Guerrazzi, Rappresentante il Governo Toscano.
</p>

<p>
«Crederei più opportuno toccare in genere della difesa della
Patria contro lo straniero, piuttosto che della forma di Governo
col Popolo. Così faccio io nelle mie brevi parole al balcone, e
non senza qualche effetto.»
</p>

<p>
Avuta questa risposta, insistevo col Dispaccio telegrafico del
medesimo giorno:
</p>

<p>
«Continui sempre a consultare lo spirito pubblico. Animi
per la difesa del territorio. Purchè vogliamo davvero, difenderemo
il Paese dall'invasione straniera. Chiunque vuol tutelare
la Patria, parta subito e faccia massa a Firenze. Qui si istruiscono,
e poi s'inviano al campo. Essendo uomo di Governo,
<span class="pagenum" id="Page_646">[646]</span>
non le raccomando di ridurre i Livornesi a temperanza e modestia,
e al vero amore della libertà.
</p>

<p>
«D'Apice è in viaggio. Ricevetelo come merita. Gioventù,
alle armi. La Patria non muore mai.»
</p>

<p>
Interrogato con diligenza il Prefetto di Pisa, informava sollecito:
«La Unificazione con Roma ha contro di sè l'opinione generale.
La difesa del Paese sarebbe la formula che concilierebbe
senza confronto il maggiore consenso. Ciò ritenuto, il pronunziarsi
per questa gioverebbe in quanto a rassicurare da ogni inquietudine
sulla Unificazione. Ma anche la formula della difesa
non va esente dalle difficoltà per lo spirito delle popolazioni di
campagna poco disposte ad adattarsi ai mezzi di esecuzione. È
verità, e bisogna dirlo.»
</p>

<p>
Il Prefetto di Lucca anch'esso: «La Unificazione con Roma
aumenterebbe i mezzi materiali, ma diminuirebbe i morali religiosamente
e politicamente; nel primo senso sarebbe preferita;
nel secondo temuta e schivata.»<a class="tag" id="tag644" href="#note644">[644]</a>
</p>

<p>
Uguali rapporti venivano dalle altre provincie toscane, i quali
non mi è dato riferire, però che nel Volume dei Documenti dell'Accusa
io non li trovi impressi, e gli Archivii non mi sieno
stati conceduti fin qui. Nonostante questo, è sicuro che tutti suonassero
nella stessa guisa, avvegnadio nella conferenza segreta
del 3 aprile io dichiarai espresso la Toscana procedere, per la massima
parte, avversa alla Repubblica ed alla Unificazione con Roma,
e il Ministro dello Interno, più tardi, nella pubblica Assemblea,
adempiendo al suo dovere, senza rispetto significò: «Vi sono
Rapporti dei nostri pubblici funzionarj, e dei pubblici funzionarj
di un ordine più elevato (per esempio i Prefetti) intorno alla
idea della Unificazione della Toscana con Roma. Se debbo qui
fedelmente esporre quello che a me da questi funzionarj vien
riferito, dirò, che la massima parte della popolazione toscana
recalcitra alla immediata Unificazione con Roma: alcuni perfino
ne fanno argomento di timore per non poter conservare l'ordine
pubblico, quando questa Unificazione fosse legalmente e
definitivamente proclamata da questa Assemblea, mentre all'opposto
la opinione contro qualunque ingiustissima invasione
straniera potrebbe crescere fino al furore.»
</p>

<p>
<span class="pagenum" id="Page_647">[647]</span>
Nel 2 aprile 1849 indirizzo al signor Presidente dell'Assemblea
Costituente Toscana la lettera seguente:
</p>

<p class="indl">
«Signor Presidente dell'Assemblea Costituente Toscana.
</p>

<p>
«In coscienza, e sopra l'anima mia, considerate attentamente
le volontà e le cose, io credo che non possa salvarsi, o almeno
tentare di salvare il Paese, laddove non siano dall'Assemblea
consentite queste cose:
</p>

<p>
«1º I pieni poteri non sieno illusione nè facoltà che scappano
ogni momento di mano, ma libero esercizio di pensare e attuare
subito quanto si reputa necessario per la salute della Patria.
</p>

<p>
«2º Proroga dell'Assemblea a tempo determinato o indeterminato,
con obbligo nel Potere Esecutivo di non risolvere intorno
alle sorti del Paese senza consultarla, — pena la dichiarazione
di traditore.
</p>

<p>
«3º Sospensione di ogni quistione intorno alla forma del
Governo.
</p>

<p>
«4º I Deputati rimangano a Firenze per condursi a richiesta
del Potere Esecutivo, in qualità di Commissarii per la Guerra,
nelle Provincie, e sovvenirlo in altra maniera.
</p>

<p>
«Per me non vi vedo altra via. L'Assemblea deliberi. Scelga
chi vuole per Capo, Dittatore, o che altro; le parole sono nulla,
le cose tutto. Io sarò lieto di mostrare come deva obbedire
chi ama la Patria davvero. Addio.
</p>

<p class="indl">
«A dì 2 aprile 1849.
</p>

<p class="indr">
«Amico — <span class="smcap">Guerrazzi</span>.»
</p>

<p>
Chiamo i signori Prefetto Massei e Consigliere Paoli a Firenze
per assistere alla Tornata dell'Assemblea del 3 aprile, perchè essi
somministrassero schiarimenti sul modo col quale avevano saggiato
lo spirito pubblico allorquando, a Livorno e a Pisa, lo avevano
detto contrario alla Repubblica, e la opinione loro sostenessero
apertamente.<a class="tag" id="tag645" href="#note645">[645]</a> In quel giorno mi viene offerto da Livorno un Battaglione
di Volontarii, ed importa apprendere il come: «Feci conoscere
(scrive Massei) al Ministro dello Interno la necessità di decidersi
per l'accettazione o il rifiuto della offerta di un Battaglione di Volontarii
<span class="pagenum" id="Page_648">[648]</span>
fatto da alcuni patriotti livornesi, sotto nome di <i>Battaglione
repubblicano, pronti a renunziare al nome</i>.»<a class="tag" id="tag646" href="#note646">[646]</a> Ed io rispondo
come si legge a pag. 625. Poche ore dopo, riparando all'oblio del
nome, con Dispaccio telegrafico, aggiungo: «il Battaglione può
chiamarsi <i>Del Fante</i>, livornese, morto a Krasnoie. Ritenuto
quanto ho detto su le armi e su gli Ufficiali, si metta in via.»<a class="tag" id="tag647" href="#note647">[647]</a>
</p>

<p>
Nel giorno 3 aprile accadde la Seduta memorabile dell'Assemblea,
nella quale per certo io non lusingai parte repubblicana,
nè essa lusingò me, e fu detto di sopra: in quel giorno stesso
certo ufficiale della Posta mi portava un plico aperto diretto a
lui, dove stavano incluse lettere per gli spettabili signori Ottavio
Lenzoni, Cesare Capoquadri, Orazio Ricasoli, Gino Capponi, conte
Serristori, ed altri parecchi, di cui non rammento il nome, raccomandandogli
che facesse recapitarle al domicilio dei segnati. Sospetto
era lo invio; ritenni si trattasse di trame, e il tenore della
lettera breve mandata all'ufficiale confermava grandemente il
dubbio: pure rimisi ai mentovati Signori le lettere col sigillo intatto,
e solo gl'invitai a non volere partecipare ad intrighi, rendendomi
più grave il fascio già troppo per le mie braccia. Ora ho da dire
che commisi al Segretario scrivesse conoscerne io il contenuto,
ma il fatto sta che, non avendole aperte, io non lo conosceva. Siccome
al mondo tutta cortesia non è anche spenta, così qualcheduno,
a cui duole del mio non degno strazio, mi fa tenere per
mezzo del mio Difensore una copia della lettera da lui ricevuta
onde me ne valga, la quale dichiara così:
</p>

<p class="center pad1">
«Al vero Cittadino.
</p>

<p>
«Non vi è tempo da perdere. Movetevi una volta con coraggio,
senza timore. La Toscana tutta reclama anche da voi la sua
salvezza, ed è dovere di farlo. Correte, ma subito, dai soggetti
in calce notati; stringetevi con i medesimi, e <i>d'accordo col Municipio
andate da Guerrazzi per concertare il modo, prima per
tutelare l'ordine, e quindi per salvare la Patria da una invasione
austriaca</i>. Il Principe confida anche in voi, e i Toscani
non dimenticheranno il vostro nome, che sarà scolpito in un
monumento inalzato a eterna memoria dei benemeriti della
Patria.»
</p>

<p>
N. B. La lettera non ha data, ma ha il bollo di Posta del 30
<span class="pagenum" id="Page_649">[649]</span>
marzo 1849, ed è scritta, o sottoscritta così: «<span class="smcap">Il Comitato dei
Veri Cittadini</span>.»
</p>

<p>
Dunque, nel 3 aprile, nella comune estimativa io non era
reputato avverso alla restaurazione del Principato Costituzionale?
All'opposto, me giudicavano attissimo a restituirlo in Toscana.
Dunque allora non pensava la gente che i miei fatti e i miei detti
mi palesassero uomo capace di tenere due corde al suo arco.
Dunque nessuno si avvisava che io fossi di cuore <i>doppio</i>, ma sì
all'opposto me tenevano per tale, da sicuramente confidarmi il
disegno del richiamo del Principe, e del medesimo prendermi a
parte.
</p>

<p>
Quantunque non sia mio instituto esaminare le risposte date
dai testimoni, che l'Accusa stessa ricercò, tuttavolta, occorrendomi
leggere i deposti relativi ai giorni 11 e 12 aprile, poichè mi
cade il taglio mi giova riportare quello che intorno alla mia propensione
di restaurare il Principato Costituzionale dichiarino alcuni
spettabili Cittadini. Il signor Dottore Venturucci, animoso e
dabbene, interrogato se per me si manifestassero tendenze alla
Restaurazione, risponde: «A onore del vero, dirò, che interpellando
io il Guerrazzi come Capo del Potere Esecutivo, mentre
si parlava di dover fare una guerra insurrezionale, su le disposizioni
del Popolo Toscano, su quelle delle Milizie, intorno ai
termini della Toscana con gli Stati Italiani ed Esteri, il signor
Guerrazzi si mostrò molto pago di queste interpellazioni, e si
diè a rispondere: — <i>La disposizione del Popolo Toscano è manifestamente
per Leopoldo II</i>: la soldatesca si compone di gente
non buona, in ispecie Volontarii; — e rivoltosi <i>a Montanelli ch'era
tornato di recente</i>, soggiunse: — dillo tu. — E Montanelli assentiva
con lacrimevole storia. — Inoltre, egli aggiungeva, tranne
che con Venezia e con Roma, non siamo in buoni termini con
altri Governi; <i>anzi, nè anche con Roma ci troviamo in perfetto accordo,
e nella intimità</i> che uomo potrebbe credere, però che il
Mazzini quando stette a Firenze fu poco contento di noi, non
avendo io voluto che si alzassero gli Alberi, nè si proclamasse
la Unione con Roma, e dovei penare molto perchè ciò non si
facesse. Noi non siamo in termini officiali con nessuna Potenza;
nessuna ci ha voluto riconoscere; solo il Ministro inglese mantiene
con noi termini officiosi.»
</p>

<p>
I Giudici del 7 gennaio 1851, questo chiamano <i>parlare coperto</i>.
<span class="pagenum" id="Page_650">[650]</span>
«Onde, — il signor Venturucci continua, — da tutte queste cose, ed
<i>anche da altre risposte</i> del Guerrazzi, sembrerebbe potesse ragionevolmente
arguirsi essere in lui stata la tendenza a operare
la Restaurazione Costituzionale, <i>e che per questo soltanto cercasse
ottenere un voto di fiducia, e avere in mano il potere assoluto</i>.»
</p>

<p>
Vuolsi notare come il Montanelli tornasse di Lunigiana il 10
marzo 1849,<a class="tag" id="tag648" href="#note648">[648]</a> e però cotesti discorsi accadevano nel 12 o 13
dello stesso mese, che secondo il calendario della onesta Accusa
succederebbero il 27 marzo, che fu giorno doloroso per la notizia
della battaglia di Novara.
</p>

<p>
Il Professore Taddei, schietto e leale, testimoniando del vero,
dice: «Posso rispondere, che dalle sue espressioni sì di quel giorno
(12 aprile 1849), che dei <i>giorni precedenti</i>, si rilevava benissimo
ch'egli non solo non avversava la ripristinazione della Monarchia,
ma che anzi vi si mostrava proclive. La quale proclività dava a
me fondamento per lusingarmi, che egli volesse e sapesse trovare
modo di fare questo passaggio in conformità del desiderio
universale nei modi più atti <i>per risparmiare il sangue, e per conciliare
nel tempo stesso la dignità del Paese</i>.» Nè alla età del signor
Taddei si mentisce, perchè potrebbero fare all'illustre vecchio
mali gravi, non lunghi, e l'uomo compreso nei casti pensieri del
sepolcro aborrisce macchiare d'infamia la veneranda canizie.
Di Ferdinando Zannetti ho favellato altrove. Potrei citare i signori
Emilio Nespoli e Avvocato Giuseppe Panattoni, ma per non allungare
di soverchio le citazioni, ed essendo eglino meno espliciti
degli allegati, credo bene porre fine a questo negozio, che più
propriamente è materia dell'Avvocato difensore.
</p>

<p>
Nè questa opinione furono soli a concepirla i Fiorentini,
chè nel <i>Messaggere del Galignani</i>, in data del 7 aprile 1849, occorre
questa notizia: «Leggiamo in una lettera da Firenze del 1º. Corre
fama che Guerrazzi, <i>il quale non è stato mai partigiano della Repubblica</i>,
siasi fatto Dittatore unicamente allo scopo di avere più
agio a restaurare l'autorità del Granduca.»<a class="tag" id="tag649" href="#note649">[649]</a>
</p>

<p>
<span class="pagenum" id="Page_651">[651]</span>
Ed appartiene eziandio a questo periodo il Documento che
segue:
</p>

<p>
<i>Istruzioni che il Ministro della Guerra dà al Generale D'Apice,
state precedentemente concertate col Capo del Governo</i>.
</p>

<p>
«1. Provocherà in Lucca, Pietrasanta, Massa ec., lo spirito
pubblico per la difesa del Paese, mostrando tutti i pericoli della
invasione, e rammentando di frequente gli orrori di cosiffatta
sventura. Saggerà bene il genio del Popolo; e se gioverà, per
allacciare più consensi, lasciar da parte la questione sulla forma
di Governo, sì il faccia. — Però la mobilizzazione deve essere
immediata; si metta d'accordo con le Autorità, e avvenga per
amore o per forza, in specie per le campagne.
</p>

<p>
«2. Destramente conosca, e mi referisca se proclamare la
Repubblica e la Unione con Roma sarebbe adesso argomento di
forza, o piuttosto di dissoluzione.
</p>

<p>
«3. Avvenendo qualche moto di ribellione o attentato alle
vite ed alle sostanze, secondi le Autorità locali per reprimerlo e
punirlo acerbissimamente.
</p>

<p>
«4. Non concedendo il tempo ristabilire la disciplina con
modi graduali e blandi, bisogna tentare, se si può, con modi
severi. Quindi sia inesorabile: non raccomando giusto, sapendo
quanta sia la giustizia sua. Per <i>converso</i>, largheggi ai meritevoli
di ricompense. Faccia sentire al soldato, la guerra essere un
mestiere che giova, il merito cosa da trarne immediato vantaggio,
la disciplina fruttare onore e sicurezza.
</p>

<p>
«5. Tenga ilare e <i>perpetuamente occupato</i> il soldato. Qui sta il
gran segreto della disciplina. Il Capitano che può affaticare di più
i soldati gli avrà meglio disciplinati; perchè il lavoro afforza le
membra, persuade la condotta regolare, e stanca la persona.
Vorrei si esercitassero ai lavori di zappa, vanga ec.
</p>

<p>
«6. Con la solita sua prudenza può mostrare il Generale che
la difesa del Paese, e della integrità del territorio, è cosa che
tutti i Partiti desiderano, e di cui <i>tutti i Governi</i> domanderanno
conto ai soldati, qualora vilmente si ricusino. <i>Ritornando anche
Leopoldo, terrà in dispregio un'armata che non seppe conservare alla
Toscana la Lunigiana, Massa e Carrara</i>.»
</p>

<p>
«7. Difenderà la Frontiera ad ogni costo; e cercherà con
ogni diligenza conoscere gli avvenimenti oltre la Frontiera, così
per la parte dei Piemontesi, come per quella degli Estensi, e ne
<span class="pagenum" id="Page_652">[652]</span>
darà ragguaglio fino a Lucca con staffetta; da Lucca a Firenze
per telegrafo.
</p>

<p>
«8. Adoprerà tutti i mezzi per accordarsi col Governo Piemontese
e co' Liguri, per far causa comune contro il nemico tenendosi
sopra la difensiva; però non gli si toglie la facoltà d'imprendere
l'offensiva quante volte giovi alla difensiva.
</p>

<p>
«9. Lo stesso anche più ampiamente dicasi per la parte
degli Stati Romani, che considererà sempre come destinati a
formare una stessa famiglia con noi, se i casi non vogliono
altrimenti.
</p>

<p>
«10. Finalmente vigilerà a impedire qualunque complicanza
col suscitare inopportune quistioni politiche con gli Stati confinanti.
</p>

<p>
«11. Non gli si raccomanda che in ogni evento salvi l'onore
del Paese, perchè in questo il General D'Apice non ha mestieri
di raccomandazione.
</p>

<p>
«12. Le migliori truppe saranno postate nei passi più deboli
della linea di difesa. — Organizzare una riserva in seconda
linea in modo da soccorrere con celerità i posti attaccati.
</p>

<p>
«Firenze a dì 1º aprile 1849.
</p>

<p class="indr">
«<span class="smcap">G. Manganaro.</span>»
</p>

<p>
L'Accusa legge con l'occhio cieco del Bano di Croazia l'ordine
di lasciare da parte la quistione su la forma del Governo, e
l'altro d'indagare destramente se la Repubblica piaccia o no; il
quale non era senza arguto consiglio, però che, i partigiani della
Repubblica ponendo nel Generale grandissima fede, io disegnava
adoperarlo a persuaderli efficacemente, in virtù della convinzione
che doveva nascere in lui dal coscienzioso esame dei fatti, a deporre
la ubbia di volere instituita la Repubblica in Toscana:<a class="tag" id="tag650" href="#note650">[650]</a> nemmeno
apprezza l'Accusa l'Articolo 6, il quale pure spiega
a chiare note, che il Generale faccia sentire la possibilità
del ritorno del Granduca, e quanto sarebbe per desiderare
<span class="pagenum" id="Page_653">[653]</span>
egli ancora, che il suo Stato intero si conservasse. Questo è il
concetto che parimente dettai nel Manifesto alla Gioventù Fiorentina,
ma qui più esplicito e là più coperto, siccome consigliava
prudenza, chè adesso favellavo con un uomo solo, e discreto per
indole, per instituto obbediente. Si sollevano le cateratte all'Accusa
soltanto allo Articolo 9, dove raccomando di accordarsi con
gli Stati Romani <i>per fare causa contro il comune nemico, perchè gli ha da
considerare come destinati a formare una sola famiglia con noi</i>, <span class="scp">SE I CASI
NON VOGLIONO ALTRIMENTI</span>. Che cosa trova qui da riprendere l'Accusa?
Forse trattasi qui di <i>Unificazione con Roma repubblicana</i>? Quanto
queste Istruzioni negli altri Articoli esprimono, non esclude
simile concetto? E meglio non lo escludono fino dalla radice il
cumulo dei fatti concomitanti? — O dunque che cosa significa egli
cotesto Articolo? — interrogherà l'Accusa. — Ed io rispondo avere
in altra parte manifestato i miei pensieri in proposito. Il Ministero
Capponi,<a class="tag" id="tag651" href="#note651">[651]</a> dettando la commissione al Legato Ridolfi per le Conferenze
brussellesi, si palesò vago di vedere Toscana arrampicarsi
su pei greppi degli Appennini, e mettere un piede in Lombardia;
a me cotesti possessi lombardi non andavano a sangue, e mi pareva
che meglio potesse allargarsi verso la Umbria, memore dell'antica
Etruria, di cui furono confini la Magra e il Tevere; il quale
concetto mi parve allora, e ritengo anche adesso, più classicamente
politico, per ragioni che non importa discorrere. A me piaceva
parte degli Stati Romani, non già nella guisa che disse David
quando gli morì il figliuolo avuto da Betsabea: «Poichè non
verrà più a me, io me ne vado a lui;»<a class="tag" id="tag652" href="#note652">[652]</a> ma sì nel modo contrario,
voglio dire che, invece di andare a loro, essi venissero a me;
onde se, senza pericolo di commettere tradimento, si può desiderare
ampliato lo Stato da parte di Ponente, non si sa come appo
l'Accusa si corra pericolo di fellonia, piegando questo desiderio
a Levante. Io poi giudico, e quanti hanno pratica delle faccende
politiche giudicheranno meco, che corra necessità assoluta
di ampliare i piccoli Stati, conciossiachè, mettendo pure da
parte il riflesso che le difficoltà degli Stati grandi diventino tribolazioni
vere pei piccoli, i tempi (per dire tutto in una parola sola)
impongono l'obbligo di tali spese a cui gli Stati piccoli non possono
<span class="pagenum" id="Page_654">[654]</span>
sopperire. Avviene per questi come nelle private proprietà,
dove i troppo grandi possessi non recano danno minore dei troppo
piccoli alla pubblica economia, chè in quelli nuoce la inerzia a
usufruttare, in questi la impotenza. Ed a me talora, pensando
lungamente su le condizioni economiche della Toscana, veniva
fatto concludere: «Noi abbiamo gl'incomodi di un guscio di
noce armato come un vascello a tre ponti.» Siffatto mio intendimento
poi non avrebbe dovuto suonare nuovo all'Accusa, poichè
mi scoppiò fuori quasi per forza nella Tornata del Consiglio Generale
toscano del 22 gennaio, e venne con la <i>consueta carità</i> raccolto,
ravviato, e messo in vetrina dallo amico nostro il <i>Conciliatore</i>.<a class="tag" id="tag653" href="#note653">[653]</a> — E
forse nè anche a questo tacerà l'Accusa, e dirà che simili
disegni deggionsi dai Ministri cacciare via come tentazioni del Demonio;
ed io, poichè, tra le tante e strane vicende della mia vita, mi
trovo ridotto anche a questa, di favellare di politica con l'Accusa,
mi permetterò osservarle, che, <i>se i casi volevano</i>, avremmo potuto
compensare la Chiesa in Lombardia, a modo di esempio, col
ducato di Parma, che già fu suo, e com'ella sa, o piuttosto non
sa, da Paolo III, nel 12 agosto 1545, dato in feudo ecclesiastico,
reversibile dopo la estinzione della linea mascolina, a Pier Luigi
Farnese; la quale investitura però non tolse, che nel 1718, in
virtù del Trattato della quadruplice alleanza, Art. V, Cap. I,
fosse dichiarato feudo imperiale, senza il consenso del Duca
Francesco, come senza attendere alle proteste d'Innocenzo XIII;<a class="tag" id="tag654" href="#note654">[654]</a>
e neppur tolse più tardi che nel 1731 le milizie austriache l'occupassero,
<span class="pagenum" id="Page_655">[655]</span>
per consegnarlo a Don Carlo infante di Spagna. Tutto
questo poi ho voluto raccontare, perchè l'Accusa conosca che
simili composizioni di Stati, e sieno ancora della Chiesa, si
costumino fare senza pericolo di tradimento, per via di Congressi e
col mezzo di Trattati politici. E mi sembra non presumere troppo
di me, se affermo che il mio concetto d'ingrandire, <i>se lo volevano
i casi</i>, la Chiesa in Lombardia e la Toscana nella Umbria, superò
in bontà quello di ampliare Toscana in Lombardia, o si attenda
alla Storia e alla antica parentela dei Popoli, o alle comodità geografiche,
o finalmente alle altre tutte cagioni per le quali avviene
che lo accomunarsi piace che succeda, e successo si mantenga.
Che se poi ad ogni modo pretenderà l'Accusa, che i miei desiderii
e presagii costituiscano peccato, senta una cosa l'Accusa: — prometto
confessarmene; — e mi lasci stare.
</p>

<p>
L'Accusa dirà, immagino: — della commissione del 1º aprile 1849
<i>ego te absolvo</i>, e se a malincuore Dio solo lo sa; ma con altri ganci ti
tengo; ora rispondi: come ti scuserai del Dispaccio del 18 marzo 1849
mandato al Generale D'Apice?<a class="tag" id="tag655" href="#note655">[655]</a> — Parmi la risposta breve: nè lo
mandai, nè lo firmai. — Ma egli è composto collettivamente, però
che accenni a <i>conferenze</i> avute col Governo Provvisorio. — Che
monta questo? Il Montanelli come Presidente del Governo Provvisorio
si reputò rappresentare l'ente complesso, e credo dirittamente
pensasse; e tanto è vero che fu così, che sebbene vi adoperi
il numero plurale non pertanto si sottoscrive: G. Montanelli. — Ma
dunque come va ch'è scritto di tuo carattere, tranne la
firma? — Il signor Montanelli praticava un costume assai somiglievole,
<span class="pagenum" id="Page_656">[656]</span>
per quanto leggiamo scritto, a quello della Sibilla Cumana;
notava le cose sue su fogli sparti, e gli lasciava ora qua, ora là;
io uso diversamente, e pongo cura diligentissima a tenere in sesto
non solo lo scrittoio mio, ma anche l'altrui; e talvolta alle tre ore
antimeridiane mi sono trattenuto allo Ufficio per accomodare le
carte arruffate dei Segretarii. Ora il signor Montanelli avendo conferito
col Generale D'Apice, spontaneo o richiesto gli mandò la
commissione in discorso, e lasciò sul mio tavolino la minuta del
Dispaccio neppure sottoscritto; tornato la sera, vidi il foglio, lo
lessi, e parendomi, come veramente era, di nessuna rilevanza,
lo stracciai pel mezzo e lo gittai nella paniera. Ragionando nel
dì successivo delle varie cose del giorno innanzi, il signore
Montanelli mi venne interrogando se avessi veduto le Istruzioni
partecipate al D'Apice; e negando io, egli soggiunse avermene
lasciato sul tavolino la minuta; allora immaginando che accennasse
alla carta gittata nella paniera, la ricercai, ne misi insieme
i quattro pezzi, e domandai se a sorte intendesse di quella. Avendomi
risposto per lo appunto essere, io per gentilezza non consentendo
ch'ei la ricopiasse emendai il fallo involontario riscrivendola;
e scritta che fu, lo avvertii: «E parti commissione
questa sufficiente per noi? E pensi che possa contentarsene il
Generale? Siffatta vaghezza mette a strano partito noi e lui; bisogna
essere precisi nello indicare le cose che vogliamo sieno fatte;
altrimenti tu me lo crei di punto in bianco Dittatore, e ti togli
l'adito a mai trovarlo in peccato. Ancora, e scusami amico mio, — e
questa commissione di promuovere gl'interessi repubblicani della
Italia Centrale che cosa significa mai? Questa è buona per un negoziatore,
non per un Generale; questa poteva darsi dal Direttorio
a Buonaparte mandato alla conquista d'Italia; ma a D'Apice, che ha
da starsene in Toscana, io non vedo a che giovi; la sua commissione
è militare, non politica, e meglio importava indicargli i luoghi della
frontiera, ove urge, e noi vogliamo che si afforzi. Inoltre, gl'interessi
repubblicani della Italia Centrale che cosa sono eglino? Toscana
non è confusa ancora con gli Stati Romani, e penso, che
male ciò possa effettuarsi; forse mai, — ed a questa ora tu ne
dovresti essere quanto me persuaso: di più, Toscana non assunse
ancora forma repubblicana, e dubito forte se mai l'assumerà;<a class="tag" id="tag656" href="#note656">[656]</a>
<span class="pagenum" id="Page_657">[657]</span>
pertanto sai tu che cosa mi pare tu abbi ordinato al D'Apice?
Che abbandonate le nostre frontiere, ei se ne vada diritto a prendere
soldo dalla Repubblica Romana.» Sorrise Montanelli, e,
come costumava, tutto soave mi rispose: «Ormai l'ho spedito;» e
preso il foglio lo sottoscrisse.
</p>

<p>
In vero, come avrei potuto dare al Generale cotesta commissione,
e come contestargli essere conforme alle conferenze verbali,
se i miei colloquii e le mie commissioni suonavano diversi? — Il
Generale D'Apice udito in testimonianza depone: «Avendo avuto
luogo di recarmi due o tre volte a Firenze, ho udito in coteste
circostanze parole da lui che mi fecero credere non fosse lontano
a ristabilire in Toscana il Granduca Leopoldo II, e dette
maggiormente forza a tali mie supposizioni il discorso fattomi
dal medesimo signor Guerrazzi l'ultima volta che parlammo insieme,
il quale consistè nello avvertirmi che in ogni caso importava
difendere la frontiera, perchè, se tornava il Granduca,
avrebbe avuto piacere di trovare non menomato lo Stato neppure
delle provincie che da cotesta parte gli si erano aggiunte;
per la quale cosa tolto commiato da Firenze e giunto a Lucca
riunii davanti a me i due Tenenti Colonnelli Facdouelle e Fortini,
e Colonnello Baldini, e ripetei loro in sostanza il discorso
del signor Guerrazzi,<a class="tag" id="tag657" href="#note657">[657]</a> nè mai alcuno di noi si è occupato di vedere
se convenisse più l'una che l'altra forma di governo, <i>quantunque
fra le istruzioni suddette vi fosse pure questo incarico</i>.»<a class="tag" id="tag658" href="#note658">[658]</a>
Più oltre: «Nel richiedere al Ministro della Guerra più ampie
istruzioni, ebbi in veduta specialmente la comparsa del Granduca
Leopoldo o di altro in suo nome, <i>avendo presente il discorso
fattomi dal signor Guerrazzi</i> sul possibile ritorno del medesimo
Granduca, per cui bisognava difendere la frontiera; come pure
non avevo dimenticato le qualche parole confidatemi dal Guerrazzi,
per cui mi era parso ch'ei non fosse alieno da trattare il
ristabilimento del Granduca.» Non importa notare nemmeno
che il Generale non accenna a un tempo soltanto, ma a tre diversi;
<span class="pagenum" id="Page_658">[658]</span>
e comecchè mi manchi modo di riscontrarlo, io do per sicuro
che la prima volta e la seconda egli si portasse a Firenze prima
del 27 marzo 1849; e ciò avverto onde l'Accusa si vergogni avere,
in onta al vero, sostenuto che simili disposizioni in me nascessero,
tardo pentimento, dopo la battaglia di Novara. Ora, se io avessi
scritto al Generale come suona il Dispaccio del 18 marzo 1849, e
gli avessi favellato come egli depone, avrebbe avuto motivo a
dubitare della sanità del mio cervello. Anzi, dove bene s'intenda,
parmi evidente la prova che cotesta commissione fosse del tutto
fattura non mia, imperciocchè io mi ero lasciato andare fino a
fargli sentire la possibilità del ritorno del Granduca, e quella lo
incarica di sostenere la Repubblica; donde la necessità della doppia
origine di siffatte manifestazioni. Per la quale cosa ammonisco
i miei Giudici, che colui il quale tiene con varie persone discorso
diverso può reputarsi talvolta, ed essere, uomo mascagno; credere
poi che un Magistrato parli a un Generale bianco e gli scriva nero,
per lo meno è da matto.
</p>

<p>
A questo tempo si referisce la seguente lettera, che io scriveva
al signor Consigliere Carlo Bosi, dalla quale si fa manifesto
come io sentissi di coloro, che più si mostravano smaniosi per la
Repubblica.<a class="tag" id="tag659" href="#note659">[659]</a>
</p>

<p class="indl">
«Al Governo di Livorno.
</p>

<p>
«Qui non può farsi nulla. La Patria versa in grandissimo
pericolo. Io ne ho assunto la malleveria davanti agli uomini e
a Dio: voglio riuscirvi, o morire: ormai della vita poco m'importa,
anzi mi pesa. Ordino pertanto sia posto termine alle perturbazioni
manifeste e segrete contro il Governo, e contro la
quiete pubblica. Chi sono gl'infami che altro non sanno che dividere
la Patria e spaventare la città, senza mai — mai prendere
uno schioppo e arruolarsi nella milizia finchè dura il pericolo?
Wimpfen ha minacciato in Casale con 10 mila Austriaci
mettere capo a partito alla Italia Centrale; ma non sono 10 o
20 mila Austriaci quelli che temo, sibbene questi commettitori
di scandali. Voi mi farete esatto rapporto di quanto avviene,
indicandomene gli autori; e quando vi ordinerò arrestarli, voi
non dovete porre tempo tramezzo, fosse mio fratello: altrimenti
<span class="pagenum" id="Page_659">[659]</span>
renunziate. Oh! è facile sostenere la Repubblica con la gola fioca
di acquavite e di fumo; con la opera poi la cosa è diversa. Il
Popolo non si disonori con atti brutali: s'invigili cautamente il
contegno di tutti; se commettono fallo, si raccolgano prove e
mi si rimettano. Per suscitare la forza bisogna sia forte la Legge.
La Inghilterra, che non ci avversa, dichiara che dove continuino
in Livorno gl'insulti alle persone, ai Consoli, alle Insegne
ec., provvederà al Paese come già fece a Lisbona. Per Dio!
mi viene il sangue al viso. Badate i retrogradi; vi sono, e vanno
puniti: ma
</p>

<p>
«1º Non si ha a scambiare retrogradi co' paurosi.
</p>

<p>
«2º Quando si mette la mano addosso a qualcheduno, conviene
avere ragione: se no, se poco amico, diventa avverso; se
nemico, cresce nell'odio.
</p>

<p>
«Dei perturbatori non so che farmi. Gli uomini liberi sono
gravi, animosi e operosi. Tali furono gli Americani, e così
vinsero.
</p>

<p>
«Partecipi questi miei sensi al Popolo Livornese, e gli dica
che me ne appello al giudizio loro, all'onore, alla carità patria,
e alla fama che pel mondo si sono guadagnata grandissima. Viva
la Libertà! Viva Livorno! E chiunque è valido alla frontiera.
</p>

<p class="indr">
«<span class="smcap">Guerrazzi.</span>»
</p>

<p>
«P. S. Al Proclama aggiunga eccitamento a marciare; — vengano
ad arruolarsi; — gli mandi a Firenze con armi; — mandi
armi — armi — armi. — I gradi a chi sarà meglio reputato capace. — Come
affidare il sangue nostro a cui non sa nulla?»
</p>

<p>
E meglio la mia opinione intorno agl'improvvisi fattori della
Repubblica può dedursi da quest'altra lettera che indirizzava ad
un mio fidatissimo e congiunto, comecchè di lontana parentela.<a class="tag" id="tag660" href="#note660">[660]</a>
</p>

<p class="indl">
«Caro Giorgio,
</p>

<p>
«Viene costà Adami: a lui parla del negozio di cui mi scrivi. — Pei
male intenzionati — lascia fare. Il tempo non è per
loro. Quello che mi duole, senza punto sbigottirmi, si è che persone
amiche — o che si dicono — o che si dissero amiche, invece
<span class="pagenum" id="Page_660">[660]</span>
instruirsi, emendarsi e attendere con discretezza, vogliono
Repubblica, perchè:
</p>

<div class="poem">
<p>«Non hanno da noi</p>
<p>«Danaro pel giuoco,</p>
<p>«Danaro per le donne,</p>
<p>«Danaro per l'osteria.</p>
</div>

<p>
«Ma la Repubblica esige più severa virtù del Principato. Addio.
</p>

<p class="indr">
«<span class="smcap">Guerrazzi.</span>»
</p>

<p>
Nel giorno otto aprile furono spediti 27 Deputati in Provincia;
quantunque non si ponesse studio a scerre i nomi, e questo
per probità, nondimeno sostengo, che 18 almeno di quelli appartenevano
al Partito Costituzionale; e con protesta di non pregiudicare
agli altri, che trovo notati alla pag. 226 dei Documenti dell'Accusa,
parmi che sieno: Guerri Francesco, Giorni Donato, Nespoli
Emilio, Panattoni Lorenzo, Sestini Giuseppe, Socci Gaetano, Biondi
Marco, Frangi Riccardo, Del Sarto Eduardo, Vivarelli Tommaso,
Giusteschi Napoleone, Paoli Tommaso, Micciarelli Elpidio, Brizzolari
Enrico, Barsotti Giuseppe, Becagli Luigi, Turchetti Eduardo, Palmi
Gregorio. Le Commissioni scritte ch'ebbero dal Governo furono:
</p>

<p class="indl">
«Cittadino Deputato,
</p>

<p>
«I Rappresentanti del Popolo i quali, a forma delle già pubblicate
istruzioni, si recheranno nelle Provincie ad eccitare i
Giovani alla difesa della Patria in pericolo, ed a raccogliere le
armi di coloro che non sono in grado di adoperarle, sono investiti
dei supremi poteri per conseguire tutto ciò che può condurre
ad ottenere questo intento. A tale effetto sono autorizzati
a servirsi dell'opera dei Pretori e dei Gonfalonieri del Distretto
nel quale si recheranno, con facoltà anche di sospenderli dalle
loro funzioni, e proporne la destituzione al Potere Esecutivo,
qualora non corrispondessero alle premure che sono in obbligo
di darsi per coadiuvarli.
</p>

<p>
«Però voi, Cittadino Deputato, recandovi nella vostra Provincia,
siete autorizzato in forza della presente Ministeriale, a procedere
alle sopraesposte misure, qualora non troviate nei pubblici
funzionarii quell'attitudine e buon volere che dai tempi si
esigono, informando immediatamente il Governo dei motivi che
vi avessero indotto a prender queste misure, e con piena responsabilità
del vostro operato.
</p>

<p>
«Informate il Governo intorno a quei Ministri del Santuario,
<span class="pagenum" id="Page_661">[661]</span>
che, postergando al sacro dovere di una Religione di carità e di
amore gl'interessi di Casta, tradiscono insieme al mandato di
Cristo le speranze della nostra Patria, affogando le Libertà, prezzo
di tanto sangue e di tanti sacrifizii.
</p>

<p>
«Date opera a crear Comitati che si occupino di raccoglier
denari, ed oggetti per coloro che si mobilizzano; a procurar soscrizioni
di Cittadini che si obblighino a soccorrere le Famiglie
di coloro che, mobilizzandosi, le lascerebbero nella indigenza. E
di ciò è urgentissimo occuparsi, perchè, con questa sicurezza,
avremo fra i combattenti anche coloro, che, trattenuti dalla indigenza
della famiglia, non si muoverebbero.
</p>

<p>
«Vigilate perchè questi Comitati non si istituiscano inutilmente,
ma operino con ardore, al quale effetto usate molta avvedutezza
nella scelta delle persone che dovranno comporli.
</p>

<p>
«Non trascurate la parte più sensibile della umana famiglia,
le Donne. Profittate della sensibilità del loro cuore, il quale, infiammato,
è capace degli slanci più sublimi. Levatele all'altezza
delle circostanze, affinchè esse pure ci aiutino, procacciando
oggetti di vestiario, fasce e fila pei feriti, ed ispirando coraggio
nei Giovani, i quali non sapranno allora ricusarsi dall'affrontare
i pericoli.
</p>

<p>
«Operate adunque, operate, ed il Paese, ne siam certi, saprà
pienamente corrispondere.
</p>

<p>
«Li 8 aprile 1849.
</p>

<p class="indr">
«Devotissimo — <span class="smcap">Marmocchi.</span>»
</p>

<p>
Nel 9 aprile erano trasmessi ordini pel ritiro dei moschetti
ai Circoli,<a class="tag" id="tag661" href="#note661">[661]</a> la quale operazione consumata, toglieva, in certo modo,
<span class="pagenum" id="Page_662">[662]</span>
l'ultimo dente alla Fazione. Tutti i provvedimenti onde la deliberazione
del giorno 15 riuscisse libera, pacata e solenne, essendo
stati presi, mi addormentai sicuro fra l'ultimo puntello e il naviglio
su lo scalo. Anche la mano di un nano bastava ad abbatterlo,
e il nano, maligno com'è natura dei nani, venne, e lo abbattè,
procurando per gratitudine, che il legno precipitando mi passasse
proprio sul corpo. Questo è il dramma; rappresentato a Firenze,
spettatrice Toscana. I Toscani adoperino i diritti della Platea
verso, o contro coloro, che bene o male sostennero la propria parte.
</p>

<p>
Insieme alla commissione scritta caldissime preghiere ricevevano
a voce, che convinti per nuovi e proprii sperimenti del
desiderio della universa Toscana, di ritornarsi al suo Statuto, nel
giorno designato (15 aprile) convenissero in Firenze a sostenere la
proposta che avrebbe fatta il Capo del Potere Esecutivo; e fu nel
9 aprile 1849, che il signor Filippo conte de' Bardi, recatosi dal
signor P. A. Adami, gli favellò in questa sentenza: «Parlare in
nome suo e dei Deputati della maggiorità rimasti in Firenze;
pregarlo a farmi, di quanto sarebbe per dirgli, speciale partecipazione:
per impedire, avere io fatto abbastanza; ed egli, comecchè
della persona pessimamente disposto, essersi condotto all'Assemblea
a fine di sostenere il Governo nel suo contrasto alla
Unificazione con Roma: ora correre urgentissimo il bisogno di
tôrre il Paese dalla incertezza; non dubitassi; nella Tornata del
15 aprile, proponessi francamente il partito di restaurare il
Principato Costituzionale, che mi avrebbero circondato tutti per
sovvenirmi co' voti, e al bisogno con la persona; questo poi
esporre a lui onde me lo referisse, perchè non gli era occorso
<span class="pagenum" id="Page_663">[663]</span>
mai di trovarmi libero così, da potere tenermi prudentemente
siffatto linguaggio.» P. A. Adami conferì meco intorno alla proposta
del conte de' Bardi, ed io l'accolsi con animo volonteroso,
dicendo al medesimo che bisognava trovarci pertanto nel 15 aprile
tutti al nostro posto, per la quale cosa io non avrei potuto concedergli
per la prossima domenica il consueto permesso di recarsi a
visitare la famiglia a Livorno; e questo fu il motivo che indusse
Adami a partirsi a mezzo della settimana per casa sua, e gli giovò,
salvandolo dal trovarsi nei giorni 11 e 12 aprile a Firenze.
</p>

<p>
Ciò posto, senza ira come senza rancore, e favellando di me
come di un morto, uomini del Municipio di Firenze e della Commissione
Governativa, udite:
</p>

<p>
Cosimo Ridolfi, dando facile orecchio a parole di astio, o di
superbia, o di avventatezza sconsigliata, procedè meco nel giorno
ottavo di gennaio 1848 in Livorno ingiusto e leggiero; io nel risentimento,
eccessivo. S'egli avesse profferito una parola, una parola
sola (che fra gli onesti è dovere, perocchè, dopo il primo onore di
non far torto a nessuno, venga subito l'altro di confessarlo fatto),
io che mi sento di assai placabile natura di leggieri avrei dato
all'oblio il brutto caso, nel quale anche oggi va ficcando le mani
l'Accusa, scompigliandone le ceneri per tentare se vi fosse rimasto
nascosto qualche mal tizzo sotto: ma questa parola non disse il
Marchese; e volle tramare di orgoglio la tela ordita dalla ingiustizia,
ed io crebbi nella intemperante querimonia; però le mie parole
non furono pese a lui, come le sue catene a me. Ad ogni modo
avemmo torto da una parte e dall'altra. Alla più trista, poniamo
la partita saldata, e non poteva essere questa pel Municipio di Firenze
e la Commissione Governativa causa per nuocermi.
</p>

<p>
Quando il Principe chiamò nei suoi Consigli il marchese Gino
Capponi, io ne fui lieto, stringendomi a esso amicizia ventenne; e
subito gli mostrai come io intendessi sostenere il suo Ministero,
dacchè, sapendo in quei giorni stremo di pecunia lo erario, gli proposi,
per conforto dei miei amici di Livorno, di sovvenirlo di 6 od 8
milioni di lire, e di ciò fa fede la lettera che leggiamo stampata
a pag. 3 dei Documenti.<a class="tag" id="tag662" href="#note662">[662]</a> Non piacque il partito; ma pure esso
<span class="pagenum" id="Page_664">[664]</span>
dimostra le voglie pronte di procedere parziale al Ministero Capponi:
dunque per questo, Municipio fiorentino e Commissione Governativa,
non potevate muovervi a farmi danno.
</p>

<p>
Io scongiurai l'amico prima, poi il Ministro Capponi, a trattenersi
dal mandare armati a Livorno, condottiero Leone Cipriani,
per reprimere tumulti, a comporre i quali parve ad altri ed a me
dovessero bastare i provvedimenti ordinarii; ma ei non mi volle
ascoltare: quello che avvenne non importa dire; così si potesse
dimenticare! Livorno era lasciata in balía di gente perversa: andai,
la mantenni alla devozione del Principe, la preservai dall'anarchia;
non mi fu grato, non dirò Gino Capponi, ma il Ministero
Capponi; all'opposto mi si mostrò nemico, mi abbeverò di
amarezze, mi saziò di umiliazioni: tacqui, soffersi, e quante volte
parlai, o scrissi di Gino Capponi, lo feci con rispetto, e l'ho dimostrato:
dunque per questa causa non sembra che voi, Municipio e
Commissione, aveste motivo di offendermi.
</p>

<p>
Il Ministero Capponi mi allontana da Livorno, come si legge
che gl'Israeliti cacciassero i lebbrosi fuori del campo; ed io, senza
lagnarmi, lascio libero il seggio al signor Montanelli, e mi riduco, senza
<span class="pagenum" id="Page_665">[665]</span>
pure aspettarlo, a Firenze, mostrando a prova la inanità dei brutti
favellii, che me, calunniando, susurravano agitatore del Popolo
livornese per libidine d'impero; ed anche qui, se non erro, non
vedo che il Municipio fiorentino e la Commissione Governativa
avessero materia per danneggiarmi.
</p>

<p>
Il signor Montanelli bandisce a Livorno la Costituente Italiana
di concerto col Ministero Capponi;<a class="tag" id="tag663" href="#note663">[663]</a> il Ministero depone lo ufficio;
<i>però, consultato, delibera quale successore abbia ad accettare, ed uno,
proposto, fervorosamente n'esclude, che non era il nostro</i>. Il Municipio
livornese, condottiero Fabbri, bene si reca a Firenze per rappresentare
al Principe il voto del Popolo di cotesta città, che me
desidera assunto al Ministero, ma protesta solennemente farlo,
come semplice espressione di desiderio, senza punto intendere menomargli
la prerogativa regia di scegliersi liberissimo i suoi Consiglieri.
Intanto una Deputazione di spettabilissimi cittadini di
Firenze recavasi dal Granduca, e, venuta al suo cospetto, per
mezzo del sig. Professore Ferdinando Zannetti gli favellava in
questa sentenza:
</p>

<p class="indl">
«Altezza!
</p>

<p>
«Mossi noi qui presenti dal desiderio di vedere riconciliato
Livorno col Governo, e di evitare civili discordie, noi sottoponghiamo
al senno di V. A. la proposta di commettere al signor
Professore Montanelli lo incarico di formare il nuovo Ministero.
Questo poi facciamo, accertati che il Ministero attuale siasi dimesso,
e con parola di onore assicurati dal signor Montanelli, che
conserverà il Principato Costituzionale, ed eviterà, <i>se gli sarà
possibile</i>, di tôrsi a collega il signor Guerrazzi.»<a class="tag" id="tag664" href="#note664">[664]</a> E la Corona rispondeva,
ammonendo essere per lo Statuto fondamentale riposta
in sua piena volontà la scelta del Ministero, alla quale avvertenza
il signor Zannetti con modesto parlare soggiunse: «Altezza!
Non cadde mai nel mio animo, nè in quello de' miei compagni,
di venire a imporle un Ministero; ma il solo desiderio accennato
testè, fu quello che ci mosse a umiliarle la nostra proposta,
<span class="pagenum" id="Page_666">[666]</span>
come mero e semplicissimo voto: onesti, come ci studiamo
essere, noi ci saremmo guardati bene dal presentarci all'A. V.
dove non avessimo riportata dal signor Montanelli la parola
della intera conservazione del Principato Costituzionale.»<a class="tag" id="tag665" href="#note665">[665]</a>
L'A. S. poi me non accettò se prima non ebbe consultato in proposito
Lord Giorgio Hamilton e il marchese Gino Capponi, e questo
so per confidenza onorevolissima che mi venne fatta dal Principe
stesso, sicchè qui non vedo peccato che dovesse concitarmi
l'odio del Municipio e della Commissione Governativa.
</p>

<p>
E prima condizione del mio accettare la proposta del Montanelli
fu, che si conducesse dal marchese Gino, e in suo e in mio
nome lo pregasse a volere presiedere il Ministero nostro; egli ci
rispose, come altrove ho narrato; ma certo per me non gli si poteva
dare pegno maggiore di devozione e di stima: onde anche da
questo mio contegno non vedo che il Municipio e la Commissione
Governativa potessero ricavare argomento di rancore contro di me.
</p>

<p>
Portai la Costituente come Simone il Cireneo; le tolsi il vano
e il maligno, la ridussi nella condizione di potersi dividere, e in
parte accogliere, in parte aggiornare, e, venuto il tempo, anche per
la parte aggiornata adoperare a tutela dello Stato; discussa fu;
voi l'accettaste a pieni voti nel Consiglio Generale, a pieni voti
in Senato la confermaste: onde io credo che per questo, Municipio
e Commissione Governativa, non potevate appuntarmi, molto
meno farmi sopportare non degne pene.
</p>

<p>
Alla sicurezza pubblica e privata, Ministro dello Interno,
provvidi quanto e meglio di voi, e in termini dei vostri più deplorabili
assai; imperciocchè, se anche voi confessaste trovare insufficienza
negli ordini infermi, quale non la dovevo sperimentare
io, quando, colpa o fortuna, voi mi consegnaste questi ordini del
tutto disfatti? Quindi io penso che da ciò, o Municipio di Firenze
e Commissione Governativa, non abbiate potuto desumere cagione
di mal talento contro di me.
</p>

<p>
Come avreste potuto, o uomini che componeste allora il Municipio
Fiorentino, redarguirmi di essere rimasto al Ministero, se
pel Gonfaloniere vostro premurosissime istanze mi faceste onde io
non deponessi lo ufficio, e con magistrale deliberazione lo inviaste,
insieme ad altri spettabili personaggi, a Siena per interporsi mediatore
<span class="pagenum" id="Page_667">[667]</span>
fra il Principe e il suo Ministero, affinchè la dimissione
mai dal maestrato non avvenisse?
</p>

<p>
La notte dell'8 febbraio 1849 non mi assistè al fianco, chiamato,
l'onorevole vostro Gonfaloniere? Non udì le provvidenze,
non approvò, non confortò, e, piena la mente di quanto aveva
udito e approvato, non bandì la mattina che il Governo aveva
provveduto alla salute pubblica: i Cittadini quietassero? Municipio
fiorentino e Commissione Governativa, voi non mi potevate perseguitare
per questo.
</p>

<p>
Vi disprezzai Membro del Governo Provvisorio? No certo,
poichè voi il <i>Governo sorto dalla necessità approvaste</i>, e gli prometteste
<i>leali soccorsi</i>, e così in magistrale deliberazione dichiaraste. Vi
ascoltai per l'abrogazione della Legge Stataria, vi ascoltai per le
armi distribuite al Popolo; e se due volte, due sole volte rimproveraste,
se non prendo errore, parmi poterne dedurre, che tutto
l'altro vi giovò e piacque. Il Municipio sovvenne il Governo nella
esecuzione delle Leggi su la Costituente Toscana, nel negozio delle
armi, nella Commissione per riorganizzare la Guardia Nazionale,
di cui fu chiamato a fare parte anche il signore conte Digny;<a class="tag" id="tag666" href="#note666">[666]</a>
col Gonfaloniere soventi volte conferimmo intorno alla Unificazione
con Roma; e cadendo d'accordo intorno alla impossibilità di promuoverla
con profitto fra noi, stabilimmo avrei adoperato ogni
sforzo per impedire che la Fazione Repubblicana la spuntasse a
furia di Popolo, e per fare in modo che tutto il Paese con solenne
e pacato voto intorno alle sue sorti decidesse. Qui dunque non
ho peccato, onde voi, o Municipio fiorentino e Commissione Governativa,
aveste dovuto rompermi come una canna fracida.
</p>

<p>
Da voi pure venne il consiglio di sciogliere il Parlamento e
interpellare il Paese col suffragio universale, e non una volta, ma
due; anzi da voi la minaccia che, dove il Governo di ciò fare si
fosse astenuto, i Deputati avrebbero rifuggito di adunarsi più
oltre; onde anche per questa parte, o Municipio di Firenze e Commissione
Governativa, io confidava andare immune dal rigore
delle ire vostre.
</p>

<p>
E certo poi non meritai ira siffatta allora quando sofferto fu
da ciascuno, che la Fazione Repubblicana gavazzasse imponendo
<span class="pagenum" id="Page_668">[668]</span>
le sue leggi al Paese, ed io solo, presente il Gonfaloniere del Municipio
di Firenze, felicemente mi opponeva a quella.
</p>

<p>
Nè immagino già avervi dato, o Municipio Fiorentino e Commissione
Governativa, causa di straziarmi allorchè curai che l'elezioni
per la Costituente Toscana accadessero liberissime; e se
copia maggiore di Costituzionali elettori non concorse a votare,
certo non fu mio errore, e voi lo confessaste, comecchè il numero
non si potesse chiamare scarso.
</p>

<p>
Ditemi, egli è perchè io usciva a risico della mia persona per
tutelare i cittadini, o perchè toglieva le armi alla gente dei Circoli,
o perchè ostava che la Repubblica per acclamazione si votasse, o
perchè solennemente dichiarai, e feci dal Ministro dello Interno
dichiarare, che la Toscana si mostrava aliena dalle forme repubblicane,
o piuttosto perchè mi accinsi dietro i <i>vostri conforti a
salvare quel più che si potesse di onore e d'indipendenza nazionale</i>,
e mandai Deputati in Provincia a consultare lo spirito pubblico
al doppio scopo che la restaurazione del Principato Costituzionale
avvenisse per consenso, senza discrepanza, di tutti, e che
lo Stato si difendesse, o almeno di difenderlo come ce ne correva
l'obbligo si tentasse; — egli è per tutto questo, o Municipio,
io domando, e Commissione Governativa, che voi mi avete
tradito? Forse vi ravvisaste, e pensaste avere potuto provvedere
meglio da voi stessi; ed io vi ho detto, e vi ridico adesso, che
non vi biasimo, anzi, di questo vi lodo, e meco tutto il Paese
vi loda e ve ne rende grazie; voi dell'opera vostra andate alteri,
e ne avete ben donde: ma v'era bisogno che voi mi tradiste
per completare la vostra gloria? — Ma no: per avventura,
in quei momenti estremi, io da me mi mostrai diverso? inasprito,
smentii in un giorno tutta la mia vita, e commisi sevizie, o
provocai le turbe livornesi a irrompere sopra questa bella madre
Patria a guisa di Barbari? — Nessun sospetto arrestai, nessuno
bandii; anzi, amorevole gli ammoniva affinchè si guardassero.
M'inganno; ad uno solo ordinai partisse, e tosto; e chi fu egli mai?
Niccolini, quel mio preteso cagnotto e lancia spezzata per commuovere
i Popoli ad acclamare Repubblica.<a class="tag" id="tag667" href="#note667">[667]</a> Vediamo se l'altro addebito
<span class="pagenum" id="Page_669">[669]</span>
mi si conviene. — E avvertite che io raccolgo Documenti
cascati dalle mani dell'Accusa aperte come i lucchetti dello avaro,
sicchè quando saranno posti a disposizione mia gli Archivii, <span class="smcap">come
già furono alla Direzione degli Atti</span>, potrò, spero, essere più completo.
Antonio Fossi, Segretario del Governo di Livorno, nel 9
aprile 1849 a ore 5 e 30 min. pom., per via telegrafica mi avvisa:
«Il Popolo ha occupate le carrozze per seguire i Volontarii.
Le misure prese a nulla hanno valso. Il Governatore e il Gonfaloniere
accorrono alla Stazione per riparare. Mi ordinano prevenirla
pel possibile di un ritardo nello arrivo.»<a class="tag" id="tag668" href="#note668">[668]</a> Lo egregio
amico Giorgio Manganaro, nel giorno 10 aprile 1849 a ore 1 e 15
min. pom., per telegrafo annunzia: «Oggi il Popolo di Livorno è
tornato alle solite improntitudini. Comunque avessi fatto presidiare
la Stazione da numero 60 Guardie Nazionali, questa è stata
invasa da più di 600 persone, le quali si sono impossessate delle
carrozze e dei vagoni, e con estrema violenza hanno voluto
viaggiare gratuitamente. Mi sono trasferito col Gonfaloniere sul
posto, ma la opera nostra è andata perduta, e la mia voce è stata
impotente per farli rientrare nel dovere.»<a class="tag" id="tag669" href="#note669">[669]</a>
</p>

<p>
Ora sentano un po' come io coteste ribalderie provocassi e
confortassi: «Al Governatore di Livorno. — 10 aprile ore 3 antim. — Se
il Governatore ha senno, faccia indagare subito quali fossero
le persone, ne ordini l'arresto di notte, e le mandi a Volterra:
facciasi tutto prima del giorno.»<a class="tag" id="tag670" href="#note670">[670]</a>
</p>

<p>
Alle ore 11 e 40 min. pom, del medesimo giorno: «I Livornesi,
per <i>improntitudine di alcuni</i>, suscitano perigliose discordie
quaggiù; pure vengano e saranno accetti.»<a class="tag" id="tag671" href="#note671">[671]</a>
</p>

<p>
Nel giorno 11 aprile, ore 1, min. 55 pom.: «La Strada ferrata
Leopolda non continua le sue corse per cagione della <i>insolenza livornese</i>.
<span class="pagenum" id="Page_670">[670]</span>
Vedete quanto danno questo produrrà al commercio.
<i>Bisogna tutelare la Stazione con ogni mezzo</i>.»<a class="tag" id="tag672" href="#note672">[672]</a>
</p>

<p>
Nel medesimo giorno, a ore 3 e m. 21 pom.: «Insisto pei disordini
della Strada ferrata. La Società sospende le corse. È
cosa intollerabile. Si dichiari alla città che ella è unica in queste
prepotenze. È un furto. Si faccia conoscere. Appena giunti
a Firenze ne prenderemo 10 per cento, e gli manderemo a Volterra.
Questi sconsigliati rovinano il commercio, e fanno perdere
la reputazione al Paese. Provvedete. <span class="smcap">Firenze si muove più tardi,
ma più dignitosa</span>.»<a class="tag" id="tag673" href="#note673">[673]</a>
</p>

<p>
E detti ordini perchè buona mano di costoro si arrestasse,
e mandai cavalli a posta; ma fra lo spandersi ch'essi fecero per
i campi, e gl'impedimenti opposti dalle barriere della strada ferrata
da una parte, e dall'altra la ritrosia della nostra milizia a
operare cosa che valesse, ebbero modo a fuggire. Ancora nel
medesimo giorno, alle ore 4, m. 35 pom., domando al Governatore
di Livorno: «È vero, che il Governatore di Livorno abbia
risposto, credersi impossibilitato a impedire, che le turbe invadano
i vagoni a Livorno? È vero, che abbia affermato, non potere
impedire questo successo oggi e domani? L'Amministrazione
ha sospeso le gite da Pisa a Livorno per questo motivo.»<a class="tag" id="tag674" href="#note674">[674]</a>
Più tardi alle ore 5 e m. 20 pom.: «Il Capo del Potere Esecutivo
chiede se altra gente sia partita o partirà da Livorno. Vengono
Livornesi senza pagare? Sì, o no?»<a class="tag" id="tag675" href="#note675">[675]</a>
</p>

<p>
Questi Documenti parlano per me, e non sono soli; scelti
dalla mano dell'Accusa, certo non è da credersi, che cogliesse
rose in fiocco perchè io me ne tessa ghirlanda; e tuttavolta bastano.
</p>

<p>
Avete considerato voi con quanto, non dirò studio, ma accesissimo
zelo io proteggessi le strade ferrate, e qui e a Lucca e
da per tutto, non solo allora, sibbene in ogni tempo? E pure mi
affermano per sicuro, che uomini a me noti per antico commercio,
e nelle loro richieste soddisfatti sempre, nel giorno 12 aprile
1849 di subito, senza causa come senza consiglio, mi si mostrarono
avversi, e togliendo seco gli operaj, e le guardie della
<span class="pagenum" id="Page_671">[671]</span>
Strada, ne componessero una schiera, e costituitisi capitani di
gente eletta muovessero a gridarmi: «<i>Morte! Morte</i>!» Se questa
cosa fosse vera, bisognerebbe dire, che coloro i quali hanno che
fare con la Strada di ferro, talvolta terminano col parteciparne la
durezza; e di più non dico. Esamineremo in breve se pei fatti dei
giorni 11 e 12 Aprile meritassi essere tradito.
</p>
</div>

<div class="chapter">
<h2 id="cap29">
XXIX.
<span class="smaller">Del giudizio pronunziato sul mio operato dal Decreto
del 7 gennaio 1851.</span>
</h2>

<p>
Nel § 32 il Decreto della Camera di Accusa della Corte Regia
per somma grazia crede dovere concedere, che se io <i>in qualche circostanza</i>
distolsi o raffrenai le più accese voglie della Demagogia,
pure il complesso degli atti (comodissima formula quando non si
trovano ragioni) <i>autorizza</i> a credere che tutto io facessi per conservare
nelle mie mani il potere. Ora è impossibile, che il complesso
degli atti conduca inevitabilmente a supporre cosa assurda. E qui i
miei lettori mi sieno benevoli a non appuntarmi, se alla medesima
accusa, ripetuta con singolare insistenza, la medesima serie di raziocinii
io contrapponga, conciossiachè io veda, che Cicerone adoperasse
nella medesima guisa, nella orazione per Sesto Roscio Amerino,
sia che anch'egli avesse a persuadere gente dura, o qualche
altra necessità lo sforzasse; — e nella fiducia che le mie preghiere
verranno accolte, continuo.
</p>

<p>
Il mio <i>potere</i> era provvisorio; il suo termine segnato; convocata
l'Assemblea Costituente, ella doveva decidere per la Repubblica
o per la Monarchia Costituzionale. Nel primo caso, ricusando,
come avevo fatto, la carica di Triumviro a Roma, dimostravo
animo alieno dal proseguire nel duro incarico; inoltre, è egli verosimile,
che prevalendo i Repubblicani, volessero mostrarsi parziali
a persona reputata avversa, e riporre in sue mani la somma delle
cose? I Repubblicani mi avrebbero mandato in carcere, ne più nè
meno, come gli altri hanno fatto, ed in breve vi chiarirò; e la ragione
sta nella storia del Dottore spartitore di liti che ho raccontata
di sopra. Nel secondo caso, mi sembra che senza prova mi
verrà concesso, che me l'Assemblea non avrebbe scelto Principe!
<span class="pagenum" id="Page_672">[672]</span>
Il Decreto si compiaccia ricordare, che invece di attaccarmi al
Potere, nella notte 27-28 marzo <i>io feci tutto quanto da uomo onestamente
può farsi per essere liberato da tanto peso, e non mi riuscì
affrancarmene</i>;<a class="tag" id="tag676" href="#note676">[676]</a> volga altresì la mente alle istanze del Montanelli
e dei suoi amici, perchè accettassi il Ministero; non oblii,
che al Governo Provvisorio io presi parte per ineluttabile forza,
da un lato, della Fazione trionfatrice; dall'altro, per l'esortazioni
non meno potenti dei cittadini, affinchè dall'anarchia preservassi
la Società;<a class="tag" id="tag677" href="#note677">[677]</a> e deh! consideri eziandio il Decreto, che a
quei giorni, durare in carica egli era peggio che posare su pettini
da lino; e se mi dicesse, che tra affanni punto minori si sono veduti
<span class="pagenum" id="Page_673">[673]</span>
uomini non pure accettare il Potere, ma ricercarlo ed ambirlo,
io rispondo, ch'è vero per quelli i quali intesero fare esperimento
pratico di una loro astrattezza politica, potentissima delle
passioni umane, a cui ogni giorno osserviamo sagrificarsi da molti
riposo, sostanze, e persino la vita; ma non poteva essere vero con
me, che governavo per benefizio altrui e non per procurarmi comodo
privato, o per fondare monarchie alla napoleonica, ovvero
per compiacere a un mio concetto. Dunque mi è lecito dolermi, che
il Decreto non abbia rifuggito da scrivere così dissennate proposizioni,
le quali non reggono al confronto del fatto e del raziocinio.
</p>

<p>
E proseguendo il Decreto argomenta, che il pensiero del richiamo
del Principe, per certo inconciliabile con gli ordini da me
dati di cacciarlo violentemente dalla Toscana, sembra piuttosto
sopraggiunto in forza dei successi della guerra, e delle dichiarazioni
del Ministro Inglese, e non senza <i>frode</i>, se attendasi questa
sentenza ricavata da una Decisione del <i>10 marzo 1800</i>! «È vero,
che ne contrapponeva altrettante (<i>proposizioni</i>), che lo dimostravano
tutto diverso: ma oltrechè queste non distruggono quelle,
un tale contegno altro non spiega se non che procurava di stare,
con l'arte solita usarsi da chi <i>doppio ha il cuore</i>, preparato a far
giuocare in ogni evento o l'una o l'altra, nell'atto di gettarsi
a quel Partito che avesse trionfato.»
</p>

<p>
Così veramente adoperarono molti, signori Giudici, anzi moltissimi
impiegati, per cui il <i>Conciliatore</i>, come altrove ho detto,
ebbe ad esclamare: «Che cosa possiamo sperare da quelli che
s'inchinarono a tutti i poteri, che stancarono le anticamere dei
Ministri, e che <i>oggi proclamano svisceratissimi la Repubblica</i>?»
Ed io mandava, come altrove ho avvertito, Dispacci telegrafici a
Pisa e a Livorno di questa sentenza: «Uomini, parte esagerati,
parte male intenzionati, <span class="smcap">jeri codini</span>, hanno spedito in diverse
parti della Toscana per convenire giovedì a Firenze, per costringere
il Governo a dichiarare la <i>Repubblica</i>,» con quello che
segue.<a class="tag" id="tag678" href="#note678">[678]</a> Così adoperarono molti, signori Giudici, anzi moltissimi
impiegati, che stavano allora abbracciati allo impiego ferocemente
tanto da disgradarne Ajace Oileo, quando, naufrago, abbrancò lo
scoglio.<a class="tag" id="tag679" href="#note679">[679]</a> Se mai venisse fatto a chi tale mi giudica, voltare gli
<span class="pagenum" id="Page_674">[674]</span>
occhi su la cima dei campanili, vedrà che le banderuole, per istare
bene con tutti i venti, non li contrastano mica, ma gli secondano.
Le ventaruole politiche poi non pure secondano il vento che tira,
ma con tanto abbrivo gli si arrendono agevolissimamente, che,
soffiando Gherbino, le miri trascorrere fino oltre a Greco. Bell'arte
invero la mia di conciliarmi il Partito, che fosse per trionfare,
combattendoli tutti! Artifizioso giuoco quello, per cui vincendo
i Repubblicani mi dicono alla <i>ricisa</i>, ch'essi avrebbero fatto mettermi
in carcere;<a class="tag" id="tag680" href="#note680">[680]</a> e vincendo i loro oppositori, mi ci hanno messo.
Non osai io guardare in faccia i Retrogradi e i Faziosi, e dire loro
apertamente: <i>Voi siete iniqui</i>? Certo non parranno queste le vie più
acconcie per apparecchiarseli entrambi benevoli. Non si ricordano
i Giudici che furono giorni in cui la gente, quanto più si sentiva
nera, tanto più procedeva tinta in chermisi da disgradarne le
barbe bietole di agosto, e tutti smaniosi acclamavano la Repubblica?
Dov'erano allora gli sviscerati pel Principato? Se
qualcheduno, accostandosi loro, diceva: <i>anche tu sei di quelli</i>? essi,
imitando Pietro, rispondevano tosto: <i>non so quello che tu dici</i>.<a class="tag" id="tag681" href="#note681">[681]</a> La
Repubblica non era Partito vincitore allora? A che le resistenze,
a che gl'indugii? Guardando le tante bocche che mi schiamazzavano
attorno — <i>Repubblica! Repubblica!</i> io pensai: parte di costoro
sono vili propugnatori di quanti danno loro la pietanza; parte sono
ebbri; — aspettiamo che smaltiscano il vino; — parte finalmente,
comecchè onestissimi, per passione travedono: e agli errori, alle
ebbrezze e alla viltà io solo contesi, e volli che il Popolo prima
posasse, poi giudicasse di sè. Nell'8 febbraio trionfò la Repubblica;
l'accettai io? Domando: l'accettai io? — No, la impedii.
Dunque in quel giorno io non era per lei. Se io non impedivo, sarebbe
stata, o no, proclamata? Sì, proclamata. Se io non mi fossi sagrificato,
intendetelo bene, o ingratissimi, sagrificato anima e corpo
<span class="pagenum" id="Page_675">[675]</span>
a tenere il Governo, chi sarebbe salito al potere? Chi? — Rispondete!
Allora lo sapevate, e lo temevate; adesso, che vi credete sicuri,
lo avete dimenticato, e di me vi curate come di un cane
morto! E se continuerete a dire breve incendio sarebbe stato
quello, io tornerò a rispondervi: sì, ma sarebbe bisognato estinguerlo
col sangue; sì, ma per ispegnere di fiamma, le cose
e le genti incenerite non si restituiscono.... Voi però, riprendono
i Giudici, nicchiaste, perchè non reputaste la Repubblica
sicura; ed io rispondo: se non la reputai sicura allora, o
quando la dovevo credere tale? Se nel giorno del trionfo si
pensasse a quello della sconfitta, io vi ripeto, che l'uomo starebbe
perpetuamente esitante tra il sì e il no: personaggio da
commedia. Se i Giudici miei intendessero politica; se invece
di andare a pescare le loro citazioni nelle Decisioni criminali
del 1800, le avessero desunte dalle opinioni degli uomini di Stato,
avrebbero posto mente a queste parole del Generale Cavaignac riferite
nel <i>Monitore francese</i> del 19 gennaio 1851: «In Francia,
come per ogni dove, due cose sono possibili adesso: egli è forza
scegliere Monarchia, o Repubblica.» — (È vero! È vero! <i>Voci da
sinistra e da destra</i>.) — «Chiunque non è per l'una, è per l'altra;
e se ciò potesse applicarsi al passato, direi: quelli che operarono
malamente nella Monarchia, apparecchiavano la Repubblica;
e quelli che male si comportarono nella Repubblica, apparecchiarono
la Monarchia.»
</p>

<p>
Affermando, come l'Accusa fa, che i miei sforzi si restrinsero
a impedire la proclamazione della Repubblica, finchè il voto universale
si pronunziasse, prima di tutto non dice il vero, perchè
molte più pratiche impresi, e fu dimostrato; e quando anche fosse
così, basterebbe; perchè, come vedremo, la elezione di un libero
Parlamento in Inghilterra non solo fu sufficiente a impedire che
la Repubblica s'instituisse, ma instituitala soppresse, restaurando
il Principato.
</p>

<p>
Ora mi urge tenere proposito stretto della citazione desunta
dalla Sentenza criminale del 1800! Cotesto insulto giaceva da 51
anno deposto sotto la polvere nella obsoleta armeria criminale, ed
a ragione, però che i Giudici nel 1800, anneriti dal fumo degli uomini
arsi vivi nella scelleratissima Reazione del 1799, non si contentassero
a quei tempi condannare, ma insidiavano ancora. Adesso i Giudici
hanno estimato decoroso tôrre dalla armeria criminale cotesto
<span class="pagenum" id="Page_676">[676]</span>
insulto, forbirlo, e tentare di sfregiarmene il volto.... È facile insultare
un uomo oppresso; più facile insultare un uomo che da
ventinove mesi si tiene chiuso in disonesto carcere; facilissimo insultare
un uomo, cui hanno legato e piedi e mani! — Però vi ha un
Tribunale che giudica Giudici e prevenuti, ed è la Coscienza Pubblica.
Giudici del Decreto del 7 gennaio, io vi chiamo davanti a questa,
perchè ella decida se io meritassi lo ignobile oltraggio; se in voi
fu gravità, e, quello che più importa, giustizia, a dirmi improperio.
</p>

<p>
Francesco Forti, scrittore meritamente reputato fra noi, nel
suo Libro delle <i>Instituzioni Civili</i>, dimostra la fallacia del sistema
forense di citare particole di Decisioni antiche nelle Decisioni nuove;
conciossiachè i raziocinii che vi occorrono sieno speciali affatto
al caso contemplato, nè senza pericolo grande possano trasportarsi
ad un altro. Quasi impossibile è che si trovino due casi
identici; quindi quel curioso e matto gettito di Decisioni antiche,
che i Curiali si avvicendano nel capo, lo indefesso <i>disapplicare</i>
delle Decisioni allegate, e l'opporre Decisione a Decisione; sicchè
spesso si è veduto (materia di riso, e lo doveva essere di pianto)
citare la Decisione medesima per sostenere <i>pro e contro</i>. In Prussia
le allegazioni delle Decisioni vietarono, ed hanno fatto bene. Se questo
concetto nelle materie civili fu rinvenuto giusto, tanto maggiormente
si deve reputare tale nelle criminali, essendovi troppo più
importante il subietto, necessaria la esattezza. Ora il prevenuto
del 1800 era egli uomo pubblico o privato? Si trovò in libertà
piena, od agì costretto? Ebbe due interessi da salvare, importanti
entrambi, ma importantissimo l'uno, e l'altro meno? Furono parole
le sue, o atti? Tutto questo s'ignora, e tutto questo era necessario
esporre, se si voleva dimostrare la parità di ragione, e salvare
la citazione dalla taccia di temeraria, per non dire di peggio.<a class="tag" id="tag682" href="#note682">[682]</a>
</p>

<p>
In politica quotidianamente avviene, che l'uomo non possa
nè deva procedere con la schiettezza, che neppure la buona morale
desidera nei commercii della vita privata. Di vero, ragionando
gli antichi intorno alla buona fede che deve presiedere ai contratti,
consentirono di leggieri in questa sentenza, che il venditore
di un carico di grano non fosse obbligato di palesare al compratore
<span class="pagenum" id="Page_677">[677]</span>
che altri ne attendeva di Sicilia o di Egitto. Nella diplomazia
senza offesa della morale è mestieri ricorrere a certa dissimulazione
persuasa dalla necessità. Quante volte i successi stanno
fuori di noi, indipendenti dal nostro volere come dal nostro potere,
e pel continuo alternare di fortuna si modificano, o trasformano,
agevolmente si comprende che assoluti non ponno essere i
consigli e il linguaggio degli uomini politici. Così di rado avviene,
che alla commissione patente dei negoziatori non si aggiungano
istruzioni segrete, le quali, a seconda dei casi, la estendono,
la restringono, o la mutano. Nelle Storie italiane incontriamo ad
ogni piè sospinto lettere in cifre, le quali per certo dovevano contenere
cose diverse dal mandato aperto. Richelieu, cardinale,
sappiamo come dentro le lettere officiali soleva inserire certe note
di proprio pugno scritte, sconosciute perfino ai suoi Segretarii
più intimi; in Inghilterra, l'uso della doppia corrispondenza incominciò
sotto la regina Elisabetta, e credo che tuttavia duri, imperciocchè
Pitt la raccomandò molto non solo per le ragioni allegate,
ma ancora perchè, trovandosi i Ministri per la Costituzione costretti
a comunicare gli Atti diplomatici al Parlamento, non venissero a
rendersi palesi le condizioni dei negozii con indiscretezza somma,
e, quello ch'è peggio, con danno del Paese.
</p>

<p>
Ma poniamo da parte questi esempii, e adduciamone uno che
cade singolarmente a taglio pel caso nostro. Prima però che mi
faccia a discorrerlo con qualche lunghezza, devo avvertire che, per
quello raccontano gli storici, Monk poco si curava delle libertà
della sua Patria, e suo intento era consegnarla in assoluta balía
di Carlo II. Se così fu, come dicono, io non gl'invidio il suo ducato
di Albermarle, nè la contea di Torrington, nè la baronia di
Potheridge, e sto contento al mio carcere. Noto altresì che Monk
rovesciò un Governo costituito nel suo Paese, ingannando per privata
comodità: — io impedii che si costituisse per violenza di Parte,
e volli si consultasse il voto libero e pacato del Popolo, senza badare
a me, come si è visto. Monk aveva esercito disciplinato, e
devotissimo ai suoi voleri: — io non avevo armi disciplinate, nè devote.
Monk era uomo da tempo antico avvezzo ai garbugli sanguinosi
dei Partiti estremi: — io dedito agli studii. Egli di provato coraggio
su cento campi di battaglia:<a class="tag" id="tag683" href="#note683">[683]</a> — io per professione alieno
<span class="pagenum" id="Page_678">[678]</span>
dalle armi. Dalle quali cose tutte ricavo ch'egli avrebbe potuto e
dovuto mostrarsi più franco di quello che non fece.
</p>

<p>
Queste cose avvertite, è da sapersi come tenendosi Inghilterra
a Repubblica, re Carlo II mandasse da Colonia una lettera
nel 12 agosto 1656 al Monk, molto raccomandandosi a lui, e facendogli
grandi profferte, la quale lettera egli spedì difilato al
Protettore Cronvello, per suo governo!<a class="tag" id="tag684" href="#note684">[684]</a>
</p>

<p>
Morto Cronvello durava la Repubblica, agitata più che condotta
dal <i>lungo</i> Parlamento, pieno di uomini violenti, e tra loro
nemici. A chi considerava nella prima scorza le cose, pareva la
Repubblica non soltanto gagliarda, ma rigogliosa della vita irrequieta
della giovanezza; però i meglio avvisati conoscevano cotesta
essere febbre di parossismo che consuma. «La restaurazione
degli Stuardi speravano e desideravano i Popoli numerosi, <i>anonimi</i>,
i quali, se eccettui i momenti di esaltazione, amano il riposo
politico per accudire tranquilli ai commercii della vita
civile.»<a class="tag" id="tag685" href="#note685">[685]</a>
</p>

<p>
Deposto Riccardo Cronvello, giudica Hume, Monk concepiva
il disegno della restaurazione di Carlo II;<a class="tag" id="tag686" href="#note686">[686]</a> ma non era piccolo negozio
operarla; difficilissimo poi, senza mettere in fiamme il Paese;
e Monk voleva uscirne vincitore senza sangue. Giorgio Booth nel
1º agosto 1659 prende le armi nella contea di Chester, col pretesto
di ottenere un Parlamento libero, o almeno il richiamo nel
Parlamento <i>lungo</i> dei membri dimessi da Cronvello: fine vero era
la restaurazione di Carlo II. Realisti e Repubblicani si voltano a
Monk. Re Carlo gl'invia Stefano Fox fidato messaggio, con lettere
regie per indurlo a collegarsi col Booth e procedere uniti contro
il Parlamento lungo: ma il Monk riceve tutto chiuso in sè la lettera,
non risponde, e lascia partire sconclusionato il messaggio.
Sollecitato dal Colonnello Atkins di accontarsi col Booth per favorire
<span class="pagenum" id="Page_679">[679]</span>
la causa regia, replica brusco: «io gli muoverò contro;
nello stato nel quale mi trovo non posso farne a meno.»<a class="tag" id="tag687" href="#note687">[687]</a> A questa
epoca sembra referirsi l'altra spedizione fatta da re Carlo, del
dottore Niccola Monk al Generale suo fratello, con nuova lettera
autografa per impegnarlo a cessare dalle incertezze. Il Dottore arriva
mentre il Generale stavasi a conferenza con gli ufficiali;
trattenendosi allora il fratello col cappellano Price, uomo di provata
fede ed amicissimo al Re, gli palesa lo scopo della sua missione;
al fine, presentatosi al fratello, dopo gli affettuosi abbracciari, incomincia
a scuoprirgli il trattato. Monk, rompendogli le parole a mezzo,
lo interroga se per avventura ne abbia tenuto discorso con altri che
con lui; e udendo come ne avesse favellato col Cappellano, accomiatollo
con Dio senza volerne sapere altro:<a class="tag" id="tag688" href="#note688">[688]</a> «non si fidando»
avverte Hume «neppure di un fratello, dal punto ch'ei conobbe
avere egli confidato il segreto a persona a cui pure lo avrebbe
confidato egli stesso.»<a class="tag" id="tag689" href="#note689">[689]</a> Nonostante Monk si apparecchiava a sostenere
il Booth, e già aveva dato gli ordini per mettersi in cammino,
e scritto lettere al Parlamento <i>lungo</i> perchè richiamasse i
membri dimessi, o si sciogliesse convocandone un nuovo; quando,
meglio considerando il negozio, gli parve intempestivo il momento,
per la quale cosa revocati gli ordini, e soppresse le
lettere, decise aspettare. Al cappellano Price, che non rifiniva
spronarlo, con mal viso gridò: «Dunque volete rovinare ogni cosa
e farmi perdere il capo sotto la scure?»<a class="tag" id="tag690" href="#note690">[690]</a> Il giorno successivo
arrivava notizia che Booth era stato disfatto, sicchè a buon fine
tornavano le prudenti dimore. Allora nei Repubblicani sorse una
allegrezza smoderata, e i gridi, e i vituperii contro re Carlo andarono
a cielo. Avendo taluno detto in questa occasione alla presenza
del Generale, come i vinti avessero disegnato restaurare
Carlo Stuardo, egli riprese: «Io per me vorrei che il Parlamento
promulgasse una legge per impiccare su l'atto chiunque parlasse
soltanto di richiamarlo!» Le divisioni fra i Repubblicani
inasprendosi, Lambert e i compagni costringono il Parlamento a
<span class="pagenum" id="Page_680">[680]</span>
dimettersi dal Governo, ed eglino stessi lo usurpano sotto nome
di Commissione di Sicurezza; Monk si dichiara a favore del Parlamento
<i>lungo</i>, e così arringa i soldati: «Quanto a me, credo che
il mio dovere stia nel sottoporre le milizie alle autorità civili; e
il vostro è difendere il Parlamento, che vi dà la paga, e gl'impieghi:
<i>se però alcuno di voi pensa diversamente, è libero di abbandonare
le bandiere, e andarsene dove meglio gli torna</i>.»<a class="tag" id="tag691" href="#note691">[691]</a>
</p>

<p>
Monk pubblica lettere con le quali dichiara avere preso le
armi «per la difesa della libertà e dei privilegii del Parlamento, e
per sostenere, contro tutti, i diritti e le libertà del Popolo;»
e, lasciata la Scozia, si muove con lo esercito contro Londra; il
Comitato tratta con lui; egli lo inganna, e si avanza indirizzando
lettere al Municipio di Londra, con istanza caldissima che facesse
causa comune col Parlamento lungo per rivendicarsi dalla tirannide
del Comitato militare. Il Parlamento <i>lungo</i> recupera la sua
autorità nel 25 decembre 1659 mercè gli aiuti di Monk. Così sono
varii gli eventi, e fanno forza agli umani disegni, che Monk, il
quale partendo di Scozia si era proposto completare il Parlamento
con la restituzione dei membri dimessi, o abolirlo affatto convocandone
uno nuovo che collo assenso di tutti governasse la nazione,
si era trovato adesso a sostenerlo con l'autorità e con le
armi! Non pertanto questo era il suo scopo, e, malgrado l'operato
in contrario, noi lo vediamo affaticarsi a conseguirlo con tutti i nervi.<a class="tag" id="tag692" href="#note692">[692]</a>
Monk accostandosi a Londra, dopo avere vinto un Partito coll'altro,
si dispone a superare il Parlamento; nella necessità di aumentare
cautele, si toglie dal fianco la moglie, perchè, secondo l'ordinario,
ciarliera; e allontana eziandio il cappellano Price, come quello che
non gli pareva abbastanza capace a dissimulare. Invia Gumble
a tenere bene edificato il Parlamento con profferte di devozione,
e per dargli pegno di fedeltà <i>gli fa consegnare una lettera segreta, con
la quale il Municipio di Londra domandava il suo aiuto per rimettere in
Parlamento i membri esclusi, o convocarne uno nuovo libero e completo</i>.<a class="tag" id="tag693" href="#note693">[693]</a>
E si avverta bene che Monk intendeva fare, e fece appunto come il
Municipio lo pregava; qui fu che dette di una mazza sul capo a
certo ufficiale che andava vociferando dintorno: «Sta a vedere
<span class="pagenum" id="Page_681">[681]</span>
che questo Monk ci ricondurrà Carlo Stuardo.» Al cappellano
Price che, prima di lasciarlo, lo svegliava raccomandandogli il Re,
susurrava sommesso: «Lasciatemi fare, perchè abbastanza sospettano
di me.»
</p>

<p>
Il Parlamento spedisce verso Monk due commissarii, Scott e
Robinson, <i>sotto pretesto di complimentarlo: ma in sostanza per ispiarne
gli andamenti</i>;<a class="tag" id="tag694" href="#note694">[694]</a> e questo fecero ignobilmente, seguendolo da per
tutto, albergando nella medesima casa, e tentando perfino forare
i muri per udire e vedere quello ch'ei facesse o dicesse nella sua
stanza: ma il Monk teneva l'occhio fisso al pennello, e si mostrava
loro siffattamente sviscerato della Repubblica ch'eglino ne scrissero
a Londra celebrando il suo zelo pel Parlamento <i>lungo</i>. Monk
giunto in prossimità di Londra domanda che sieno licenziati i reggimenti
rimasti fedeli al Parlamento; per pretesto dava lo studio
di evitare ogni conflitto con le sue milizie: motivo vero era restare
signore assoluto della città; e gli riusciva. I reggimenti congedati
dal Parlamento si ammottinano. Il Popolo, côlto il destro, insorge
a tumulto, e domanda <i>Parlamento libero</i>. Monk sta fermo! — Arrivato
in Londra il Generale è accolto dal Parlamento che intende
rovesciare, lo blandisce con ogni maniera di sommissione.
A Ludlow dice: «Dobbiamo vincere e morire per la Repubblica!»
Ad un altro dichiara che, malgrado il suo rispetto pel Parlamento,
non patirà mai che <i>accolga nel suo grembo uno dei membri esclusi</i>.
«Dissipava» scrive il Guizot «i sospetti rinascenti, e con la solennità
delle proteste assopiva le diffidenze più inquiete; sicchè
l'ammiraglio Lawson, il quale altre volte dubitò del Monk, ebbe
a dire a Ludlow, nell'uscire di casa sua: «Il Levita e il sagrificatore
sono passati vicino a noi senza soccorrerci; spero avere
incontrato il Sammaritano che ci salverà.»
</p>

<p>
La città commuovendosi a tumulto, il Popolo grida: «Parlamento
libero! Abbasso il Parlamento lungo!» Il Municipio ricusa
pagare le imposte. La ribellione si fa manifesta. Monk è chiamato
in Parlamento. Il tempo che desiderava è pur giunto; egli ricuserà
andare; scoprendosi, al fine si unirà al Popolo, e, cacciato via il
Parlamento, restaurerà la Monarchia. Niente di questo: parendo a
lui che la occasione non fosse a bastanza matura, va in Parlamento,
<i>parteggia co' più arrabbiati, esagera il bisogno di misure severe,
<span class="pagenum" id="Page_682">[682]</span>
offre reprimere la sommossa, e malleva la riuscita</i>.<a class="tag" id="tag695" href="#note695">[695]</a> Alle parole
tengono dietro i fatti; nel 9 febbraio 1660 invade la città con lo
esercito, abbatte porte e saracinesche, leva le catene dalle strade,
e schianta i piuoli dove le attaccavano; fa arrestare i Membri più autorevoli
del Municipio. «Per questi accidenti» scrive il Guizot «il
Popolo di Londra rimase come percosso da stupore; quello che
vedevano non indovinavano; ormai che cosa dovessero credere
non sapevano; ogni loro idea era sconvolta. <i>È questi</i>, esclamavano,
<i>quel Monk che doveva ricondurre il Re? Egli è un demonio
scozzese. Signore! Che cosa mai avverrà di noi</i>? Vedevansi con terrore
arrestare i Municipali maggiormente diletti, e tradurre prigionieri
alla Torre. Ogni resistenza impedita. Il Popolo spaventato
fuggiva per le strade; Londra presentava lo spettacolo di
città presa di assalto. Il Parlamento trionfava, e grato al
benemerito Generale stanziava 50 lire sterline pel suo pranzo.
Haslerig andava gridando: <i>Adesso Giorgio appartiene a noi anima
e corpo</i>.»
</p>

<p>
Se non che il Monk dagli eventi che si succedevano tolse motivo
a conoscere da un lato, come il <i>lungo</i> Parlamento fosse caduto
in discredito, e mancasse di aderenze e di aiuti; dall'altro,
quanto universale e profonda animavversione il Popolo gli
portasse; però, come pilota che gira la ruota del timone, ad
un tratto occupa i quartieri della città, rassicura la moltitudine,
si collega col Municipio, e scrive lettere al Parlamento perchè nel 6
maggio si sciolga, dando luogo a un Parlamento nuovo e libero:
così scandagliata bene la opinione pubblica per una serie continua
di prove personali, la fa compagna delle sue armi; e diventa arbitro
delle sorti d'Inghilterra. Ma non precipita ancora, e, dopo
avere sostenuto impossibile la riammissione dei membri esclusi
nel Parlamento, adesso consiglia armato che vedano aggiustarsi fra
loro; appuntate le conferenze fra i membri del Parlamento in carica
e gli esclusi, questi discutono molto e non si accordano in
nulla, troppo essendo gli umori ed i fini diversi. Tentate le vie
della conciliazione e non riuscitegli a bene, Monk delibera più gagliardo
espediente, qual era quello di condurre, senz'altro rispetto,
i membri esclusi a riprendere per forza l'antico posto nel Parlamento;
ma ad infievolire la impressione, intento a schivare <i>resistenza
<span class="pagenum" id="Page_683">[683]</span>
disperata dalla parte dei vinti</i>, manda fuori un Manifesto nel
quale molto si distende contro il ritorno dello Stuardo, e contro
lo Episcopato; parla della necessità di apparecchiare nuovo Parlamento,
e convocarlo pel 20 aprile. Ciò fatto, toglie in mezzo
alle guardie i membri esclusi e gli riconduce a Westminster. Alcuni
Lordi, cogliendo il destro, vollero aprire la Camera alta; Monk
prevedendo cotesto tentativo inopportuno, gli fa cacciare via duramente,
onde si tengano per avvertiti tutti coloro che volessero
precipitare le cose, o condurle in modo diverso da quello ch'egli
aveva disegnato.
</p>

<p>
I Repubblicani, vedendo riprendere posto a canto di loro gli
uomini che avevano cacciato, si commuovono a maraviglioso furore;
alcuni vanno via, altri rimangono, parecchi degli usciti
si ravvisano e tornano. Il Parlamento completato elegge Monk
Generale in capo dello esercito inglese, rende alla città porte e catene,
libera di prigione i Municipali arrestati il 9 febbraio, proroga
la convocazione del nuovo Parlamento al 25 aprile. Monk
manda fuori un altro Manifesto nel quale, dopo aver dimostrata la
necessità in cui si era trovato di completare il Parlamento perchè le
imposte si riscuotessero, finisce raccomandando severamente sorvegliare
e accusare in pubblico chiunque macchinasse a favorire
il ritorno di Carlo Stuardo.<a class="tag" id="tag696" href="#note696">[696]</a> Ad Haslerig, che fattosi a trovare il
Monk lo confortava a mantenersi saldo nella causa repubblicana,
questi toltosi il guanto, e posta la sua nella mano di lui, diceva
con sembiante solenne: «Io vi protesto che mi opporrò con tutte
le mie forze alla elevazione di Carlo Stuardo, al governo di un
solo, e alla Camera dei Pari.»
</p>

<p>
Haslerig e i Repubblicani più accorti gli oppongono: «Egli è
chiaro che qui si tende a richiamare il Re, e il voto del Parlamento
lo dà a sospettare pur troppo. Badate, Monk, che non vi
avvenga come a Stanley, che, per avere restituito il trono a
Enrico VII, n'ebbe in guiderdone la morte: egli è grande delitto
presso i re avere troppo meritato di loro.» Allora gli propongono
il regno, ed egli ricusa; gli danno la regia stanza di
Hampton-Court per tenerselo bene edificato, ed ei ricusa; gli
stanziano ventimila lire di sterlini, ed ei se le prende. — I Repubblicani
ricorsero ad un'altra alzata d'ingegno, e fu di fare presentare
<span class="pagenum" id="Page_684">[684]</span>
al Monk, dai più accesi fra i suoi ufficiali, una dichiarazione
perchè la firmasse, la quale consisteva nell'obbligarsi a costringere
il Parlamento onde decretasse che la Repubblica era la
forma definitiva del governo del Paese, e che verun Parlamento
successivo potesse avere abilità di alterarla. Monk, preso alla
sprovvista, si trovò sgomento, e non gli ricorrendo miglior partito
<i>propose aggiornare la firma all'indomani nel Consiglio Generale degli
Ufficiali</i>. Nello intervallo di tempo conferì co' suoi devoti, e la
mattina al Consiglio, invece di firmare il foglio, ammoniti gravemente
gli ufficiali esaltati del proprio dovere, vietava pel seguito
di simile sorta assemblee; e notati i più audaci, statuisce licenziarli
alla prima occasione: bene avrebbe potuto, adoperandovi alquanto
di forza, rompere gl'indugii, <i>ma repugnava, alla indole di lui
far capitare male persone alle quali lo legavano vincoli antichi, e precipitare
di crollo ciò che si poteva compiere pacificamente e di quieto</i>.
</p>

<p>
Molte furono le arti praticate dal Monk affinchè il Parlamento
<i>lungo</i> si sciogliesse, la quale cosa ottenne nel 16 marzo 1668; prima
di separarsi, il Parlamento deliberò che nessuno ufficiale si accogliesse
se prima non approvasse con iscrittura la guerra impresa
contro l'ultimo Re, e che dal nuovo Parlamento si escludessero
gli uomini che avevano impugnato le armi contro il Parlamento
<i>lungo</i>; e Monk lo lasciò fare, anzi, nell'ultima Tornata, egli
domandò che abolisse la Legge su la milizia, perocchè, avendone
commessa la organizzazione a mani sospette, era da temersi che
in onta dei buoni Repubblicani si richiamasse Carlo Stuardo; ed
ottenuto il Decreto, nel giorno stesso fece stamparlo e pubblicarlo.
</p>

<p>
Il Popolo ad alte grida acclamava il Re; canzoni realiste si
cantavano pubblicamente per le vie; un tintore cancellava dal piedistallo,
che già sorresse la statua di Carlo I, la iscrizione: <i>exiit
tyrannus regum ultimus</i> etc.; e Monk, contento di secondare segretamente
il moto, stava in apparenza così avviluppato nelle sue ambagi
che una segreta spia del Re ebbe a scrivere il 10 marzo al suo
signore: «Monk, in quanto riguarda Re e Lordi, si è scoperto parziale
al Parlamento.... l'altro giorno ha detto che verserebbe l'ultima
goccia di sangue prima di consentire il ritorno degli Stuardi in
Inghilterra.... stasera però sembrava alquanto meglio disposto.»
I Repubblicani, sempre più agitati, s'ingegnano penetrare gli arcani
consigli di Monk; e côlto alla sprovvista Cristofano suo figliuolo
di sette anni, con domande suggestive e con doni gli fanno confessare
<span class="pagenum" id="Page_685">[685]</span>
avere udito certa notte suo padre e sua madre, mentre
giacevansi in letto, che favellavano del ritorno del Re. Allora Enrico
Martyn, legato di antica amicizia col Monk, gli va incontro risoluto,
e così gli favella: «Orsù via, diteci una volta, che cosa intendete
di fare?» — «Una Repubblica» risponde Monk «io la volli
sempre e la voglio.» — «Sarà» soggiunse Martyn, «ma voi mi
avete l'aria di quel tal sarto campagnuolo che fu incontrato certo
giorno con la vanga e la zappa in ispalla. — Dove ve ne andate?
gli domandarono. — Vado a prendere la misura di un vestito. — Come!
con la zappa e con la vanga? — Al giorno d'oggi così
si fa.»
</p>

<p>
Ora, non che sia di mestieri al caso nostro, ma per completare
il racconto, è da sapersi come <i>il giorno dopo</i>, nella stanza di
Morrice, Giorgio Monk consentisse a ricevere dalle mani di Giovanni
Greenville la lettera di Carlo Stuardo scritta fino dal 21 luglio 1659.
Questa lettera diceva: «Io non posso credere che mi vogliate male:
voi non ne avete motivo, e quello che attendo da voi parmi
così grande benefizio pel vostro Paese che io spero che voi non
vi ricuserete a farlo.» Nelle istruzioni del Greenville occorreva
questo altro passo, che pose ugualmente sott'occhio al Generale:
«Io vado persuaso che Monk non può serbare in cuore alcuno
mal volere per me; nè egli ha commesso cosa che io non
possa perdonare agevolmente: sta in lui farmi tale un favore
del quale io non saprò ricompensarlo mai come merita.»
</p>

<p>
Imprese subito le trattative, furono in breve concluse a questi
patti: 1º Oblio generale, tranne quelli che crederebbe escludere
il Parlamento; 2º Garanzia dei beni venduti, e pagamento del
soldo allo esercito; 3º Libertà di coscienza. — Carlo Stuardo condottosi
a Breda di leggieri concesse i patti, e gli avrebbe conceduti
maggiori. Pel 25 aprile fu convocato il nuovo Parlamento, e nel
1º maggio fissata la deliberazione <i>intorno alla forma di Governo
conveniente a Inghilterra, Scozia, ed Irlanda</i>. — In questo giorno
Greenville si presenta al Consiglio di Stato, e domanda favellare al
Monk. Monk avvisato dal colonnello Birch si accosta alla porta,
dove Greenville gli consegna lettere regie da parteciparsi al Consiglio
e allo esercito.
</p>

<p>
Comecchè la cosa fosse concertata col Monk, egli finge stupore;
ordina con mal piglio a Greenville aspettasse, e alle guardie
lo custodiscano; rientra in Consiglio, che stupefatto davvero non
<span class="pagenum" id="Page_686">[686]</span>
sapeva a qual partito appigliarsi. Il Birch deluso giurava al Monk
essere ignaro di tutto, e non importava che giurasse; fatto chiamare
dentro il Greenville, e interrogatolo dove avesse ricevuta la
lettera dello Stuardo, risponde: a Breda; — vogliono mandarlo in prigione;
il Monk fece sicurtà per lui, e tutti insieme decisero che
la lettera dello Stuardo sarebbe aperta in pieno Parlamento. Carlo
Stuardo fu proclamato Re dal Parlamento e dal Popolo, con gazzarre,
luminarie, e falò, e allegrie altre cotali, che fanno <i>dimenticare
ai guastamestieri di tutti i Governi, come sotto coteste apparenze
covi pur sempre un Partito vinto, ma non abbattuto, che può placarsi e
guadagnarsi con miti consigli, inasprirsi e allargarsi con insensate
rigidezze</i>.
</p>

<p>
«Tanta fu la emulazione e la impazienza fra Lordi, Comuni
e Municipio, a chi sapesse meglio manifestare la propria gioia e
reverenza, che per servirmi delle parole di un nobile storico
(probabilmente Clarendon) riusciva impossibile non domandare
con sorpresa, dove fossero coloro che avevano commesso tanto
male, ed impedito il Re per tanti anni di godere la consolazione e
l'appoggio di così ottimi sudditi. Il Re stesso ebbe a dire più tardi: — Che
il torto era suo, se non aveva preso prima possesso del
trono, dacchè trovava tutte le classi tanto impegnate a promuovere
la sua restaurazione.»<a class="tag" id="tag697" href="#note697">[697]</a> Il giorno dopo pare sempre così;
nei giorni avanti cammina diversa la bisogna.
</p>

<p>
Nel giorno dopo in Inghilterra fu vista accendersi gara fra
Parlamento, Municipio e Borghesi, a chi più mandava danaro al
re Carlo, il quale avevano pure sofferto che per tanti anni languisse
in condizione piuttosto misera, che augusta; e mentre il Municipio
gli stanzia lire diecimila di sterlini, ecco i Borghesi dargliene
sedicimila, e il Parlamento munificentissimo donargliene cinquantamila.<a class="tag" id="tag698" href="#note698">[698]</a> — Nel
giorno dopo quel desso che nella Camera del Parlamento
aveva posto le insegne della Repubblica, venuto in furore
di Monarchia, fu visto rabbiosissimamente stracciarle ed arderle.<a class="tag" id="tag699" href="#note699">[699]</a>
</p>

<p>
Nella regia patente, che amplissima fu largita al Monk, dopo
la esposizione dei beneficii operati da lui in vantaggio della Inghilterra
<span class="pagenum" id="Page_687">[687]</span>
e del Re, si legge a modo di conclusione: «<i>Hæc omnia prudentia,
ac felicitate summa victor sine sanguine perfecit.</i>» Veramente
questo fu principalissimo scopo, che il Monk si propose nella Restaurazione,
e gli fu bella gloria fra i suoi contemporanei; ed io
non dubito, che gli verrebbe confermata dai posteri, se come si auguravano
senza eccezione avesse ottenuto l'oblio dal Parlamento,
e se le lettere private da lui prodotte nel processo del marchese
di Argyle non facessero andare dubbiosa la Storia se deva cancellare
cotesta lode, per le poche vite che permise spente, o
piuttosto lasciarla stare per le moltissime che preservò.<a class="tag" id="tag700" href="#note700">[700]</a>
</p>

<p>
Facciamo adesso una supposizione: immaginiamo che poco
innanzi delle conferenze e dei patti stabiliti col Greenville, il Municipio
di Londra insieme col Popolo fosse giunto a rovesciare il
Monk, terminando con molta agevolezza, con impeto, e senza alcuna
guarentigia, quello che fra tante difficoltà era stato apparecchiato
e quasi compíto da lui; immaginiamo altresì che spinto prima in disonesto
carcere, fosse stato condotto poi davanti ai miei Giudici; come
non lo avrebbero eglino deriso? «Gli atti di distruzione» gli avrebbero
detto «già non ci darete ad intendere che fossero preparativi di
Restaurazione. Le manifestazioni ostili non comprendiamo come
potessero condurre allo scopo che adesso ci raccontate; dove
sono gli atti <i>univoci</i>, non <i>equivoci</i>, co' quali presumete convincerne?
Dove le prove <i>limpidissime</i>? Allo stringere delle tende, vedendo
<span class="pagenum" id="Page_688">[688]</span>
come fosse impossibile avversare la Restaurazione, l'avete
secondata; invano però, chè tardo pentimento fu questo, e forse
dovuto più che altro alla opinione del signor De Bordeaux ministro
di Francia.<a class="tag" id="tag701" href="#note701">[701]</a> — Con qual fronte sostenete il disegno di
restaurare il Principato, se pure ieri il Popolo acclamante il Re
disperdeste, il Municipio imprigionaste, i Repubblicani con le
vostre armi sovveniste, quelli che si mostravano parziali al
Principe di propria mano percuoteste, — impiccato, chiunque il
ritorno dello Stuardo procacciasse, voleste? I bandi, i proclami, i
manifesti per dichiararvi svisceratissimo al Parlamento <i>lungo</i>
pubblicavate forse in benefizio della Monarchia? Che cosa alla
fin fine avreste fatto? Vi sareste così destreggiato, finchè un
Parlamento libero pronunziasse intorno alle forme governative
del Paese... Bello sforzo invero, onde noi dobbiamo mandarvi
assoluto, anzi decretarvi la corona dell'alloro! O non vedevate
come tutti noi con accese voglie stavamo in agonia pel ritorno di
Carlo Stuardo! Quali indugii erano i vostri? <i>Dovevate pure indovinare
quello che con saldo cuore vi diciamo adesso</i>, noi essere
vogliosi di mostrare col sangue nostro, con quello della moglie,
dei figli, dei servi e delle serve, il nostro sviscerato zelo per il
diletto capo di Carlo Stuardo. Quanto (e fu poco) operaste, <i>dal
complesso degli atti siamo autorizzati a ritenere, che il faceste per
mantenervi al potere</i> tanto male da voi conseguito, tanto pessimamente
esercitato. Voi intendevate giuocare a partita vinta, e
tenere il piede in due staffe per gittarvi alla Fazione trionfante,
secondo che costumano le persone della vostra qualità, che di
mal pelo portano taccata la coda, anzi pure, <i>che hanno doppio
il cuore</i>, come ha detto una sentenza della Camera stellata,
ai tempi di Enrico VIII, oggi fa cento anni.»
</p>

<p>
Povero Monk, altro che ducati, e contee, e baronie, e pensioni,
e patenti col <i>victor sine sanguine</i>, se tu avessi avuto la fortuna di
<span class="pagenum" id="Page_689">[689]</span>
nascere nel 1805 in Toscana come sono nato io! Tu stavi fresco
con i miei Giudici, o Giorgio Monk, tu stavi fresco....!
</p>

<p>
All'opposto, un uomo di Stato a cui nessuno per certo, comunque
da lui per opinioni diverso, vorrà negare pratica di negozii
umani grandissima, e capacità somma di speculare gli avvenimenti
politici, il signor Guizot, così giudica di Giorgio Monk:
</p>

<p>
«Anche in Inghilterra, ora sono dugento anni, diceasi la
Monarchia scomparsa per sempre, la sola Repubblica possibile.
Monk conobbe questo essere falso. Egli credè alla Monarchia
quando la Repubblica durava, quando tutti intorno a lui,
sinceramente od ipocritamente, ed egli stesso come gli altri,
non parlavano che di Repubblica. E quando, dopo la morte di
Cronvello e la caduta di suo figlio Riccardo, si pose avanti
realmente la quistione tra i due governi, Monk si decise per la
Monarchia.
</p>

<p>
«Gli si è negato questo merito: e Monk, mirando al suo scopo,
ha tanto usato ed abusato della simulazione, che alcuni spiriti
<i>prevenuti e superficiali</i> hanno realmente revocato in dubbio, che
la sua risoluzione fosse <i>precoce</i>, e <i>costante</i>. Ma quando da vicino
e profondamente si studiano i fatti ed i documenti, non può più
dubitarsi. Fino dal primo momento Monk si decise; e checchè
facesse o dicesse, egli fu saldo nella sua decisione sempre fino
all'ultimo giorno. Nel dubbio ed esitanza universali, egli avea
una opinione decisa ed un partito preso. Fu questo il primo suo
atto di buon senso politico.
</p>

<p>
«Se Monk fu deciso, fu ancora paziente. Seppe aspettare il buon
successo, preparandolo. Uomo di guerra, mentre il suo mezzo
di azione era l'armata, fu costantemente risoluto a <i>non rinnovare
colpi violenti e la guerra civile</i>. Comprese che la Monarchia, per
essere solidamente <i>ristabilita</i>, doveva esserlo <i>pacificamente, naturalmente,
come una necessità nazionale, e un supremo rifugio del
Paese</i>. A dispetto di tutte le impazienze e le diffidenze, seppe
contenersi, dissimulare, indugiare, attendere, fino a che l'evento
quasi da sè stesso si compiesse. E compiutosi l'evento, Monk
volle che nelle patenti, che consacravano la sua fortuna e la
gloria, s'inserisse il motto: <span class="smcap">Victor sine sanguine</span> (vincitore
senza sparger sangue): tanto la sua prudenza era figlia della riflessione
e della volontà. I partigiani della Monarchia eziandio
fecero prova di molto discernimento. Alcuni di loro avevano sostenuto
<span class="pagenum" id="Page_690">[690]</span>
la Rivoluzione, altri l'avevano combattuta; asprissime
guerre si erano fatte fra loro in pro o contro del Re, di cui volevano
porre in trono il figliuolo. Umori, passioni, interessi li dividevano,
e nonostante le discordie loro aggiornarono. Fino al
giorno della vittoria, passioni, genio e interesse ridussero nel
supremo intento comune: sottoposero le preferenze particolari
alla necessità di tutti; e questa è pietra di paragone vera del
giudizio politico dei Partiti.
</p>

<p>
«E fecero anche di più i promotori della Monarchia: confidarono
la esecuzione dei loro disegni nelle mani di uomo che
sospettavano, ed avevano ragione di sospettare. Monk aveva militato
pel Re, per la Rivoluzione, per la Repubblica, per Cronvello
e pel Parlamento; egli operava sovente, e favellava in varie
guise, non pure diverse, ma contrarie fra loro: simulava con
risoluta franchezza da sgomentare i più intimi. I partigiani della
Monarchia stavano sul conto suo pieni di dubbio, e d'inquietudine;
dalla speranza facevano trapasso alla paura, dalla luce
alle tenebre: ma nè per isperanza, nè per paura, nè per desiderio,
nè per le ambagi del Monk, forviarono. Monk somministrava
a un punto, e imponeva la norma del come si avessero
a governare; però tutto sommando avevano maggiori motivi di
confidare che per diffidare.... non si commisero ciecamente in sua
balía, ma lo secondarono con discrezione, lo attirarono senza
metterlo a cimento, docili ai suoi consigli, vigili ma tranquilli
dietro a lui come a capo eletto, imperciocchè tali imprese abbisognano
di un capo, nè vi sia capo tranne quello, che, sostenendolo,
lasciamo operare.»<a class="tag" id="tag702" href="#note702">[702]</a>
</p>

<p>
Ascoltiamo un altro Giudice, David Hume, solenne storico, il
quale, se non sedè Ministro nei consigli della Corona, durante la
sua vita fece professione di politica, e tenne carica di diplomatico.
«Accorda meglio alla ragione, e alla schiettezza, ritenere, che
Monk appena mosse di Scozia nutrisse il disegno di ristabilire
il Re. Nè qualunque obiezione si volesse dedurre dallo aver egli
tutto taciuto, perfino allo stesso Carlo, può essere tenuta in
qualche conto, allorquando si rifletta, che Monk era di natura
riservato; che le sue circostanze richiedevano dissimulazione;
ch'egli sapeva il Re circondato da traditori e da spie; che insomma
<span class="pagenum" id="Page_691">[691]</span>
sarebbe durezza interpretare <i>in discredito della probità
del Monk una condotta, che dovrebbe anzi sublimare in noi la idea
che ci formiamo della sua prudenza</i>.» Così a pag. 431 del
Cap. 62 della <i>Storia d'Inghilterra</i>, e poco oltre a pag. 442: «Malgrado
questi passi, che muovevansi verso la restaurazione della
Monarchia, il Monk proseguiva a mostrarsi caldo partigiano
della Repubblica, nè aveva peranco consentito ad aprire pratiche
col Re. Convocare un Parlamento libero, e restituire sul
trono la famiglia regia, erano in quello stato di cose due provvedimenti
per necessità connessi fra loro. — Nè era tenuto in
conto di poca sincerità il silenzio da lui osservato nel principio
della impresa, dacchè ei si mantenne riservato del pari nel
tempo in cui, <i>secondo i dettami del senso comune, chiaro appariva
che non poteva nutrire altro disegno</i>.»
</p>

<p>
Nel Capitolo 65 poi il dabbene Hume, riportando in nota la
notizia della morte di Giorgio Monk, non si può trattenere di spendere
altre parole per giustificare la dissimulazione di lui. «È
per verità una singolare prova della strana possanza dello spirito
di Parte, quella che la malevolenza debba perseguitare la
memoria di un signore il cui tenore di vita non andò mai soggetto
a censura, e che, col ristaurare l'antico, legittimo e libero
governo ne' tre Regni, che si trovavano immersi nella più
rovinosa anarchia, fu certamente fra gli abitanti di queste isole
quegli che, dal principio di quei tempi in poi, più d'ogni altro
rendesse servigii durevoli ed essenziali alla patria. Neppure i
mezzi, onde si valse per condurre a fine sì grande impresa,
vanno soggetti a grave sindacato; giacchè appena è biasimevole
la dissimulazione ch'ei seppe per qualche tempo tenere,
e la quale, nel caso suo, era assolutamente necessaria. Ei
non godeva la confidenza di quel bifronte, sedicente ed usurpatore
Parlamento, cui balzò di sgabello; perciò non poteva tradirlo.
Negò persino di spingere una tale dissimulazione sino a
prestare il giuramento d'abiurare il Re. Nullameno confesso che
il reverendo dottor Douglas mi ha mostrato una lettera, trovata
nelle carte di Clarendon, tutta di pugno di Monk, e diretta a
sir Arturo Haslerig, che contiene le più calde, e quindi, nel
cuor suo, le più false proteste di zelo in favore della Repubblica.
Per verità, duole assai che un così degno e schietto uomo
debba una volta essersi trovato nella necessità di spingere cotanto
<span class="pagenum" id="Page_692">[692]</span>
innanzi la dissimulazione. Il casato de' Monk s'estinse col
figlio del Generale.»
</p>

<p>
Ecco pertanto come uomini di Stato e politici solenni giudicarono
di Giorgio Monk, lo esempio del quale mi piacque con lunghezza
riferire, non già perchè mi attagli, parendomi le sue dissimulazioni
troppe, e troppo profonde: onde mi riesce difficile a
credere, che fossero tutte costrette dalla necessità, e qualcheduna
non ne usasse per compiacere al suo genio.
</p>

<p>
Ancora, (e non importa che ne faccia protesta, perchè tutto
il mondo lo conosce a prova) a operare come feci mi mosse non
cupidità di comodi privati, bensì il rispetto che professai sempre
al voto, che mi parve ed era universale nel 1849 nei miei compatriotti;
e lo amore di figlio che porto al mio diletto Paese
mi persuase a procurargli il maggiore bene che per me si potesse,
quantunque con gravissimo carico mio; onde io spero con
troppo migliore ragione meritarmi il nome di <span class="scp">ONESTO</span>, che pure
tributarono i contemporanei al Soldato inglese: chè se nel naufragio
della mia vita mi sarà concesso uscire alla riva sopra questa
tavola sola, e me lo assentirà la benevolenza degli uomini
probi, ciò recherà qualche conforto ai miei lunghi, atroci e non
meritati travagli.
</p>
</div>

<div class="chapter">
<h2 id="cap30">
XXX.
<span class="smaller">I giorni 11, 12 e 13 aprile 1849.</span>
</h2>

<p>
Io mi era tratto dal cuore lo stile del quale lo hanno trafitto,
per iscrivere una storia di tradimento con ferro grondante di
sangue... Ma un fiotto di voci scellerate mi percosse fino nel profondo
del mio carcere, e mi avvertì come, — nella guisa stessa che
i selvaggi della isola di Giava, incisa la scorza dell'albero <i>Upas</i>, lo
circondano cupidi, pure aspettando che ne coli il visco velenoso
per intingere in quello le freccie mortalissime, — una torma di lupi
dalla faccia umana stesse con le orecchie incollate a queste mura,
per attrappare al varco un grido di dolore, uno accento d'ira, per
mescolarlo nel fiele di cui contristano quotidianamente con effemeridi
infami la veneranda Patria: allora ruppi le carte e le gittai
ludibrio dei venti. Io parlerò sommesso, — io narrerò pacato; —
<span class="pagenum" id="Page_693">[693]</span>
e voi che leggete, pensate e dite se mai vedeste affanno pari allo
affanno mio.
</p>

<p>
Prima però della mia, udite la storia di questi giorni composta
dal Decreto del giugno 1850, riveduta e corretta dal Decreto
del 7 gennaio 1851, e dall'Atto di Accusa.
</p>

<p>
«L'ora del riscatto era suonata (Il Decreto del 7 gennaio anch'egli
pone: <i>l'ora del riscatto era suonata</i>). Il Popolo Fiorentino
disperde gl'incomposti gruppi di armati (Il Decreto del 7
gennaio aggiunge <i>soverchianti</i>), che imponevano alla città con
bruttezza di modi e di costumi. Nel giorno <i>12</i> restaurava <i>la Monarchia,
alla quale era rimasto in mezzo alla tristezza dei tempi fedele</i>
(Il Decreto del 7 gennaio aggiunge: <i>costantemente</i>. L'Atto di
Accusa dice, che il Popolo <i>ravvivò gli antichi sensi di fede</i>). — In
faccia a questo moto unanime, risoluto, evidente nel suo scopo,
la restaurazione del Principe (Il Decreto del 7 gennaio muta
con le parole <i>infallibilmente diretto</i>), <i>non potevano concepirsi mali,
che non avvennero</i>; il Guerrazzi richiama nella notte dell'<i>11</i> la
Guardia Municipale per opporsi alle <i>mene</i>, ei diceva, <i>diaboliche
dei retrogradi</i>, e dava ordini (che non furono eseguiti <i>per evitare
la effusione del sangue</i> e la guerra civile), nei termini che appresso:
</p>

<p>
«Firenze, 12 aprile. — Basetti, prendi il comando della Municipale.
Fuori in piazza a difendere l'Assemblea e la Patria, e
la Libertà, e il tuo amico Guerrazzi.» E più tardi: «In Piazza
vi sono i Veliti e la Guardia Nazionale, entra la Cavalleria e
l'Artiglieria; esca la Municipale, o si cuopra di vergogna.» — E
tali furono le insistenze, riuscite a vuoto, mosse al Colonnello
Tommi, per trasportare le artiglierie in piazza, e al Colonnello
Diana d'intimare il Popolo e caricarlo, per cui si compì la Restaurazione
pacifica e senza sangue.
</p>

<p>
Nè qui si trattiene la opposizione del Guerrazzi (Il Decreto
del 7 gennaio aggiunge: per contrariare l'<i>avvenuta</i> Restaurazione),
perchè ad alcuni Membri recatisi all'Assemblea per <i>invitarla</i>
a sciogliersi (L'Atto di Accusa aggiunge: <i>e intimarle che non si
rendesse opponente alla già decretata e incoata Restaurazione</i>) egli
dichiarò ch'essi avevano operato una <i>vera Rivoluzione</i>, e minacciò
prima, poi <i>intimò</i> loro l'arresto.»
</p>

<p>
Il Decreto del 7 gennaio e l'Atto di Accusa lasciano lo <i>intimò</i>,
ma questo secondo aggiunge: «E si fu dopo tutto questo, che il
<span class="pagenum" id="Page_694">[694]</span>
Guerrazzi si mostrò più docile e pieghevole alla Restaurazione
stessa, suggerì <i>dei temperamenti, non secondati, e si esibì di recarsi
a Livorno onde maneggiarsi perchè vi fosse accettata</i>.»
</p>

<p>
Quanto questo racconto corrisponda al vero, adesso vedremo.
</p>

<p>
Erano in Firenze nel giorno 11 febbraio tre colonne di Livornesi.
La prima condotta dal Guarducci. Questa stanziò un tempo
a Pistoia, amorevolmente accolta dal Popolo. Ottime informazioni
ci venivano di lei. Nel Ministero della Guerra potranno trovarsi.
Fu chiamata di là per inviarla nel contado aretino: andò, ma
credo non passasse Montevarchi. Il signor Romanelli avvisò irregolare
il procedere dei militi, gli revocassimo; poco dopo mandava
diverso rapporto: essere stato male istruito, i militi non dare
luogo a richiamo; ma siccome la gente gli era di troppo, ed egli si
augurava venire a capo della sua commissione per vie conciliatorie,
così insisteva perchè fossero rivocati. Guarducci ebbe ordine
tornarsi alle stanze di Pistoia; giunto a Firenze per trasportarvisi
con i cariaggi della Strada Maria Antonia, prese quartiere al convento
di Santo Spirito, onde ristorarsi del cammino. Il maggiore Guarducci
espose lo stato miserabilissimo delle sue genti: mancare di
cappotti, di vesti, di scarpe, di tutto. Il Ministro Manganaro propose
passarle in rassegna, ed io l'accompagnai. Veramente noi
le trovammo in pessimo arnese. Il Ministro osservò non essere cotesta
forma, assisa, nè armamento da soldato; restassero per essere
vestite e armate convenientemente. Esse rimasero, <i>e questo
serva a raddrizzare ciò che fu detto erroneamente di loro, che repugnassero
a partire, e perfidamente dato ad intendere al Popolo, che io le
avessi chiamate a Firenze a pravo scopo</i>.
</p>

<p>
La seconda colonna composta di poca gente, guidata da
Cercignani e Toccafondi, albergava da qualche tempo in Borgo
Ognissanti; la più parte Civici.
</p>

<p>
La terza era di Volontarii disarmati, e furono messi in Fortezza
di San Giovanni Battista.
</p>

<p>
Intorno a questa è da dirsi. Alla chiamata della difesa della
Patria erano accorsi circa mille Giovani dalla provincia. Per cura
principalmente del Capitano Montemerli in poco più di 15 giorni,
secondandolo altri egregi Ufficiali, si resero idonei ai più complicati
movimenti militari. Instruiti a dovere, erano incamminati
al campo. Si offersero allora mille altri circa Giovani livornesi;
<span class="pagenum" id="Page_695">[695]</span>
il Ministro della Guerra pensò surrogarli nella Fortezza di San Giovanni
Battista ai partiti, affinchè presto s'instruissero, e pronti,
secondo i bisogni della Patria, si avviassero ai confini: disegnò
gl'instruttori e gli Ufficiali; non gli armò, perchè non ebbero tempo
ad ammaestrarsi neppure nei movimenti che si fanno senz'armi;
e non furono mai armati.<a class="tag" id="tag703" href="#note703">[703]</a>
</p>

<p>
<i>E questo ancora risponda alla calunnia, che fossero stati raccolti
armati per soverchiare il Popolo di Firenze</i>. Bene altre volte erano
venuti militi da Livorno quaggiù, e gli accoglievano festosi; anzi,
come si è visto certa volta, giunti di notte, comecchè fosse tardi,
erano ricevuti al chiarore di torcie, e al suono di bande.
</p>

<p>
Ora secondo i rapporti che ci venivano, niente era da dirsi
della colonna Guarducci, e meno degli altri raccolti in Castello.
Quelli di Borgo Ognissanti commisero parecchi trascorsi di cui
fanno fede i Rapporti delle Delegazioni. Mi riferisco a cotesti; io
credo potermi rammentare si trattasse di qualche baruffa in Via
Gora a cagione di femmine. Non conosco la strada, nè le persone
che vi abitano; però mi assicurarono, che colà si riducono
donne le quali non godono fama di castissime in Firenze. Che
se poi la informazione si trovasse essere falsa, io protesto solennemente
che non intendo oltraggiare la fama delle donne di
Via Gora, e mi unisco alla stima in che le tiene l'Accusa.<a class="tag" id="tag704" href="#note704">[704]</a> Ma
caste o no, le donne, quando tirano pei fatti loro, convengo di leggieri
che si abbiano a rispettare. Però devo aggiungere, riportandomi
sempre ai Rapporti delle Delegazioni, che della medesima
specie baruffe erano state commesse, in tempo assai remoto, dai
militi albergati all'Uccello, senza che avessero sèguito alcuno,
tranne il castigo, che in simili casi sogliono applicare ai trasgressori.
Io vorrei un po' sapere, se tutti i soldati appartenenti a milizie
ordinatissime, e sottoposte a disciplina piuttosto acerba che
dura, si sieno astenuti sempre da procedere brutali con le femmine
di partito, e se abbiano puntualmente pagato tutto il vino
<span class="pagenum" id="Page_696">[696]</span>
che si hanno bevuto; e, avendo commesso queste ed altre taccherelle
che si tacciono per Io migliore, siasi detto di coteste milizie
che la città deturpassero con la bruttezza dei modi e dei costumi!
La sera del 10 aprile 1849 mi avvisarono essere sorto tumulto
a Porta a Prato: andai, e trovai che <i>un sergente</i> e <i>un soldato</i>
della compagnia Cercignani avevano voluto forzare la consegna di
non uscire dalla città in cotesta ora; erano stati arrestati: mantenni
l'arresto, e ripresi severamente il sergente, che, invece di
dare esempio della disciplina, pel primo la manometteva. Di lì recatomi
alla Porticciuola, osservai per buon tratto di Via della
Scala rovesciarsi in città una frotta di gente armata di grossi bastoni,
e udii ancora uno di quella imprecare al mio nome.
</p>

<p>
Donde muoveva? Chi la inviava? Chi le labbra e l'anime
comprava per dirmi: <i>morte</i>? Come, e perchè la gente di contado
mostravasi tanto tenera delle offese di cui i cittadini si risentivano
sì poco? Io so chi la spingeva, e chi la comprava, e non merita
memoria. Per questo e per altri indizii sospettando fosservi
uomini indettati ad attaccare briga, e con intento scelleratissimo
aizzare la gente a guerra fraterna, come pur troppo vi
erano, fu reputato il meglio sgombrare la città dei militi livornesi.
A questo scopo fino dal giorno 9 aprile, con lettera confidenziale
al Ministro della Guerra, commisi ordinasse al Guarducci
partisse incontanente per Pistoia; colà avrebbe trovato le cose necessarie:
agli altri sarebbesi provveduto subito dopo. Il Guarducci
verso sera nel giorno 11 aprile con la sua colonna s'incamminava
alla Strada ferrata Maria Antonia. Percorsa quasi tutta la
città, sboccando per via degli Avelli, ormai era arrivata alla Stazione.
</p>

<p>
Essa partiva, obbedendo agli ordini ricevuti, sicchè bisogna
convenire che perduta opera era quella di disperderla; bastava
lasciarla andare. O che l'Accusa, per via di figure rettoriche tolte
in prestito dalla <i>Italia Rossa</i>, vuole dare ad intendere che lo sfondo
di un uscio aperto equivalga alla presa di Belgrado? Qui accadde
il conflitto detestabile. Se fossero i Livornesi provocati o provocatori
non so di certo; solo rammento che i rapporti pervenutimi
nella notte chiarivano, come una mano di ragazzi, seguitati da
parecchi uomini, gli avessero insultati a parole, ed inseguiti
co' fatti. Chi primo fu ad usare l'arme nella infame battaglia? Questo,
come cosa di obbrobrio eterno alla Patria, ogni uomo onesto
<span class="pagenum" id="Page_697">[697]</span>
deve aborrire di raccontarlo, ed io non lo dico; però non lo ignoro.
Intanto mi pervenne avviso del fatto; e quantunque io non lo
credessi grave, pure asceso in carrozza condussi meco il <i>Colonnello
Vincenzo Manteri</i> per vigilare da me stesso. Quando udii
lo scoppio dei moschetti mi prese ribrezzo. Arrivato a certa
strada, di cui ignoro il nome, mi occorse uno squadrone di Cavalleria,
condotto dal Maggiore Diana, che stava a ridosso dietro
un casamento: solo l'Ufficiale Capanna tentava imboccare nella
Via dell'<i>Amore</i>, comunemente nota col nome di Via dei <i>Cartelloni</i>,
ma il cavallo aombrato non glielo concedeva. A me pareva
che in quel momento, nè il luogo, nè gli atti fossero
convenevoli a soldati, e non rimasi da muoverne qualche risentita
parola al Maggiore; poi fatto scendere un Dragone da cavallo vi
salii sopra, intimando ai soldati di seguitarmi. Così mi persuase
il dovere, e così senza badare ad altro io feci. A mezzo di questa
via certo uomo da una porta mi trasse un colpo di fuoco addosso,
e certo non mi parve cotesta cosa da farsi in Via dello <i>Amore</i>; ma
(come a Dio piacque) rimasto illeso, attesi ad affrettarmi. Arrivato
nella Piazza Vecchia vidi alcuni Livornesi inferociti, sciolti a modo
di Bersaglieri, sparare nella direzione della Piazza Nuova lungo
la Chiesa di Santa Maria Novella; tre o quattro giacevano feriti;
un altro, mi pare, soldato, e un vecchio, lo furono accanto a me.
Le fucilate dalla parte dei cittadini venivano dalle finestre, rade
ma aggiustate; una ne fu tratta da certa casa allora non finita,
prossima allo ingresso della Stazione; però che levando gli occhi
vedessi la fumata spandersi fuori della finestra. Scesi da cavallo
per ordinare che cessassero l'orribile guerra, e siccome non volevano
obbedire presi a strappare loro le armi di mano: uno poi,
così si mostrava imbestialito, fu mestieri prendere in quattro per
trasportarlo alla Stazione. Resi altrove meritata lode, e qui la ripeto,
al signor Janin e a tale altro signore che mi si disse americano,
i quali per amore di umanità standomi al fianco secondarono
i miei sforzi; nè, in omaggio del vero, devo commendare
meno il Maggiore Guarducci, che vedendo i soldati inobbedienti a
cessare dal fuoco gittò via lo squadrone, protestando con accese
parole non volerli più comandare. — In questo momento vennero
a dirmi alcuni cittadini, avere arrestato l'uomo che aveva
tratto contro di me nella Via dei Cartelloni; e mi presentarono uno
stocco che gli avevano tolto di mano: povero arnese, fatto di un
<span class="pagenum" id="Page_698">[698]</span>
fioretto appuntato dentro a un finocchio delle Indie; ordinai lasciassero
l'uomo in libertà, e gli rendessero lo stocco; solo gli domandassero
in che cosa l'avessi offeso. Dentro la Stazione trovai altri
feriti, aiutai a riporli dentro ai carri, mi sottrassi fuggendo alle
istanze di andare seco loro, nè quinci mi mossi, finchè io non
gli vidi partiti. Il Dottor Morosi, il Chiarini, ed altri moltissimi,
possono attestarne.
</p>

<p>
<i>E questo ancora valga a chiarire come sia erroneo affermare, che
il Popolo disperdesse i gruppi armati e soverchianti. La quasi totalità
della colonna Guarducci era assettata nei cariaggi, imprecava ai rimasti,
voleva partire senza loro; i combattenti, se non erano venti, a trenta non
arrivavano, i quali dagli egregi uomini rammentati sopra, e dai compagni
stessi furono strappati a forza dalla Piazza, e a forza rimessi dentro
alla Stazione.</i> Però fra tutti i militi, e segnatamente presso coloro
che piangevano detestando lo scontro scellerato, e se n'erano
astenuti, trovai comune la opinione, che una gente iniqua avesse
tramata la insidia per ispingere al sangue fratelli contro fratelli;
e così su l'anima mia ho creduto, e credo che fosse.
</p>

<p>
Allora mi referirono che il Generale Zannetti avviluppato in
altra strada prossima si trovava a mal partito. Rimontai a cavallo,
e seguitato dai Dragoni mi diressi in Piazza Nuova di Santa Maria
Novella; la Civica si aperse per lasciarmi passare, ma presto conobbi
non essere possibile entrare a cavallo nella Via de' Banchi
dove stava il Generale Zannetti, perchè, riselciandola allora, copia
di pietre nuove e vecchie ne ingombrava lo sbocco. Qui incontrai
uno stuolo di Popolo armato di grossi bastoni fermo su per le pietre
ammonticchiate; e mentre io mi approssimava mi furono tratti
due sassi da un medesimo uomo giallo, e pessimamente in arnese;
però un sasso solo mi colse fra il petto e la spalla destra. Io
mi accostai sempre più, esclamando: <i>A me?</i> E il plebeo: Sì a te;
ed io di nuovo avanzando: <i>A me?</i> Il plebeo scappò mutolo appiattandosi
dietro ai compagni. Chi sa quanti Alberi della Libertà aveva
piantato costui! Intanto seppi che il Generale Zannetti non correva
più rischio. La Guardia Nazionale che mi stava attorno mi
si dimostrava amorevole oltremodo, e sentivo ad ogni passo dirmi
proprio così: «A lei vogliamo bene; ella è un galantuomo davvero,
ma mandi via i Livornesi.» Ed io rispondevo: «Sì, avete ragione,
e subito.» Con senso di gratitudine parimente rammento, come
non mancasse taluno dei Nazionali che precorrendo e a lato mi sgombrasse
<span class="pagenum" id="Page_699">[699]</span>
il cammino, e fidata scorta fino alla Via degli Avelli mi facesse.
</p>

<p>
E premuroso che i Livornesi tutti, anche quelli che venuti
per istruirsi ed armarsi avevano stanza nel Castello di San Giovanbattista,
più presto che si potesse se ne andassero, mi vi condussi
io stesso, e persuasi la gente di ridursi immediatamente a
casa. Certo, parve duro a costoro, dopo averla abbandonata per
militare alla frontiera, ritornarvi così subito a guisa di scomunicati;
ma alle mie esortazioni si arresero, se non che domandavano
gli schioppi; però anche questi con molte ragioni ricusaronsi; e, se
io non erro, il Colonnello Tommi mi fu assai efficace aiutatore
nella bisogna del rimandare i Volontarii disarmati a Livorno. Per
questo modo dopo avere ordinato i carri della Strada ferrata, ed
accertata la partenza, lasciai il Castello insieme col Capitano Montemerli
e il signor Chiarini Segretario.
</p>

<p>
Prima però che per me la Fortezza si abbandonasse, ecco
comparirmi davanti i signori Conte Digny e Avvocato Brocchi, i
quali, dopo avermi con oneste parole commendato sì per quello
che avevo fatto, sì per quello avevo disposto si facesse, mi
significavano come la città non potesse posare tranquilla, finchè
non avesse sicurezza che da Livorno non fosse per muoversi Popolo
armato contro Firenze: questa voce sparsa nella città, e creduta,
tenere agitati gli animi dei cittadini a stupenda irritazione; studiassi
anche qui di trovare modo a sedare. Negando che simile
motivo potesse accadere senza mio ordine, o almeno a mia insaputa,
essi fervorosamente instarono onde io per via telegrafica,
ad ogni buon fine, ordinassi che nessuno da Livorno si muovesse;
e questo feci con volenteroso animo, aggiungendo: che dove per
sorte Volontarii si trovassero per via, subito indietro si richiamassero; — scritto
il Dispaccio alla presenza di moltissima gente, lo
consegnai al signor Conte Digny, il quale disse correre col fido
Brocchi alla Stazione di Livorno per ispedirlo.
</p>

<p>
<i>E questo risponda all'accusa stupida, che io mi accingessi alle difese
estreme.</i> Veramente chi così intende non provoca la partenza
di milleseicento Giovani, non li toglie da un Castello provveduto
in copia di armi e di cannoni; ma qui dentro gli aduna, gli
arma, e poi minaccia. Ma ormai a queste perfidie non crede più
neanche la plebe di Firenze, e deh! non mi togliete il conforto
della fiducia, che il Popolo fiorentino generosamente si penta di
averle creduto un momento!
</p>

<p>
<span class="pagenum" id="Page_700">[700]</span>
Pensai condurmi allo Spedale di Santa Maria Nuova per visitare
i feriti, e ci giungemmo davanti; ma cambiai consiglio,
perchè veramente, fra le angoscie dell'animo e del corpo, io era
come immemore di me. Avevo appena riposato il capo, che vennero
a significarmi (e penso che fossero Guardie Nazionali di presidio
al Palazzo) come un capannello di Popolo accennasse atterrare
l'Albero della Libertà in Piazza, e a domandarmi che
cosa dovessero fare; ebbero in risposta: «<i>Il Popolo lo ha alzato, il
Popolo lo atterri.</i>»
</p>

<p>
Qui sorge l'Accusa, e rampogna come diretti a combattere la
Restaurazione gli apparecchi ordinati durante la notte dell'11 al 12
aprile 1849. — Prima di tutto ella dissimula i Livornesi, non <i>dispersi</i>,
ch'è falsità, sibbene da me rimandati a casa; inoltre, nemmeno
si studia ad onestare le sue contradizioni, imperciocchè avendo
concesso prima, che, quantunque tardi, io mi fossi mostrato propenso
alla Restaurazione, quando per le sventure della guerra
considerava la tornata del Principe possibile, ad un tratto mutato
consiglio, pretende che io l'abbia all'ultimo avversata, quando il
moto impresso agli avvenimenti la faceva inevitabile. E così non
solo mi trovo accusato di <i>traditore</i> dall'Accusa, non pure qualificato
da lei <i>di doppio cuore</i>, non pure convertito in <i>donna</i>; chè
adesso attende a dimostrarmi anche <i>matto</i>...
</p>

<div class="poem">
<p>O pazïenza, che tanto sostieni!</p>
</div>

<p>
Ciò nasce dalla insania di ritenere come diretto alla Restaurazione
qualsivoglia atto di reazione e di anarchia; e questo è torto grande,
e, a parere mio, ingiuria manifesta alla dignità del Paese e del Principato. — Quando,
tolto pretesto dalla persona del Principe o
dalla forma del Governo, le vendette private fiutano l'aria come
segugi per conoscere s'è il tempo di lacerare, — la calunnia e lo
spionaggio tendono trabocchetti agli ufficiali per iscorticarli degl'impieghi,
e gli ufficiali minacciati per conservarli si mostrano pronti
a vendere trenta Cristi per un danaro solo, — l'astio codardo si
affaccia all'uscio socchiuso, celando dietro la schiena la mano armata
di stiletto, — la mediocrità velenosa si apparecchia a fare
scontare altrui il martirio di sentirsi nulla, — il fanatismo rinfresca
la sua fiaccola con la pece e coll'olio, — e la plebe gallonata o cenciosa,
strascinandosi alla coda chi presumeva starle alla testa,
stende le mani ladre od omicide: — cotesta è <span class="smcap">reazione</span>. Il <i>Conciliatore</i>
<span class="pagenum" id="Page_701">[701]</span>
ci ammoniva, come questo motivo sarebbe stato <i>Restaurazione
popolare di libertà, non Reazione</i>, facendo fede così quanto
l'una dall'altra differenziasse; ma quando favellò in simile sentenza
il <i>Conciliatore</i>? Il giorno 13 aprile; e sta bene, ed io concedo
volentieri, che gli uomini del <i>Conciliatore</i> in quel giorno potessero
e dovessero credere così. Nella notte dell'11 al 12, e per
la massima parte della mattina del 12 aprile poteva, all'opposto,
e doveva temersi, che o tutte o la massima parte delle infamie
che compongono la <span class="smcap">REAZIONE</span> sarebbonsi vedute. L'Accusa,
confondendo i tempi, da per sè stessa si confuta: invero ritiene
in tutti i suoi Documenti, come nel giorno 12 aprile soltanto si
trattasse di Restaurazione; differiscono poi nello indicare in quale
ora del 12 questo successo si compisse; chè il Decreto del 7 gennaio,
sconsigliato quanto intemperante, lo dichiara <i>compíto</i> allorchè
i Membri del Municipio vennero nella Sala delle Conferenze dell'Assemblea. — e
la Requisitoria in quel punto lo dice <i>incoato</i> soltanto,
e questa sentenza troviamo essere vera. Dalle quali cose
apparisce, che i provvedimenti presi nella notte dell'11 al 12
aprile, e nello stesso giorno fino allo apparire dei Membri del Municipio
nella Sala delle Conferenze, non potevano contrastare alla
opera della Restaurazione, come quella che non era per anche
iniziata. I casi del giorno 11 aprile ebbero indole di tumulto popolare
suscitato dal conflitto co' Livornesi in Piazza Vecchia; fin
lì non ispiega il carattere politico che nel giorno susseguente gli
impressero; nessuno lo conduce, o se ne mostra capo. Nè temevo
soltanto la reazione in Firenze, bensì anche a Livorno, e
altrove, e la temevo come cagione di guerra civile, onde io mi mostrai
solertissimo a prevenirla da per tutto.<a class="tag" id="tag705" href="#note705">[705]</a> — Però il Guerrazzi non
doveva supporre mai, aggiunge l'Accusa, che fossero per nascere
scandali, e che tutto si sarebbe composto in santissima pace. — Davvero!
E dei Livornesi ch'erano rimasti in città non mi dovevo
prendere cura io? Non sono uomini essi? E mi venivano informando
parecchi trovarsi nascosti nella Chiesa di S. Maria Novella,
nè sapevo che cosa fosse avvenuto di quelli stanziati in
<span class="pagenum" id="Page_702">[702]</span>
Borgo Ognissanti. L'Accusa insiste dicendo: — non v'era mestieri
straordinarii provvedimenti; sarebbe bastata la Guardia Nazionale. — Domando
con ribrezzo licenza di sollevare un lembo del
panno insanguinato, che cuopre quel giorno maledetto.... non vi
spaventate.... lo lascio cadere subito.... e perdonatemi ancora, — perchè,
vedete, io sono sforzato a difendermi da un'Accusa, che
mi rugge d'intorno. Presso il canto al Mondragone in via dei Banchi
era allora, e forse havvi anche adesso, una bottega di Vendita
di Tabacco; colà, nella sera dell'11 aprile, si rifugiarono tre Livornesi
perseguiti da uno stuolo di Veliti, che li chiamava a morte.
Zannetti, Generale della Guardia Civica, ordinava lasciasserli
stare; vedendo come poco frutto facessero i comandi, pregò supplichevole;
lo insultarono, lo ributtarono, ed egli ebbe a fuggirsi
via, inorridito, da un luogo, che rimarrà perpetuamente infame
per la strage di tre uomini operata a sangue freddo. Il Colonnello
Emilio Nespoli, e Paolo Feroni Capitano, a stento salvarono, riparandolo
nel Palazzo Riccardi, un giovinetto livornese, che la plebe
indracata voleva finire.... Di nuovo scongiuro perdono, e calo il
panno. — Quale alba promettesse cotesta orribile notte, lascio
che quanti leggono considerino! Onde maturamente esaminando
la scrittura dei Giudici ho, per onore della umanità, creduto e
credo, che quando essi scrissero le parole: <i>in faccia a questo moto
unanime, risoluto, evidente nel suo scopo, la Restaurazione del Principe,
non potevano concepirsi mali, che non avvennero; il Guerrazzi richiama
nella notte dell'11 la Guardia Municipale per opporla alle mene,
egli diceva, diaboliche dei retrogradi</i>, — questi ed altri casi ignorassero:
se così non fosse, dovrei deporre sgomento la penna, e piangere
su lo abisso di miseria, che opprime la nostra Patria.... Obbrobrio! — Il
Ministro dello Interno ordinò la Guardia alle Porte si raddoppiasse;
se i campagnoli vi si presentassero in frotta, si chiudessero; grosse
pattuglie la città perlustrassero. Il Ministro della Guerra non
mancò neppure egli di apprestare opportuni ripari per la difesa
della pubblica salute. Nella notte vennero a rammentarmi importare
grandemente la Guardia Municipale si richiamasse, ed io ordinai
il ritorno di cotesta milizia, come <i>quella che per suo speciale
istituto è preposta alla tutela della pubblica e privata sicurezza</i>. Dove
io nella mia mente per diaboliche mene avessi inteso il motivo
del giorno successivo tendente alla Restaurazione, ed avessi voluto
contrastarlo, o come immagina l'Accusa, che mi sarei disarmato
<span class="pagenum" id="Page_703">[703]</span>
di 1600 e più Volontarii Livornesi? Quando l'Accusa ne
dimostrerà che i Capitani, licenziando i soldati, si apparecchiano
alla battaglia, noi dal nostro canto ci persuaderemo di quello che
ci vuole dare ad intendere. Nè questo è tutto; così meno iniqui
mi procedessero gli uomini, come mi si mostra il cielo propizio; chè
dalle carte medesime raccolte dall'Accusa per offendermi mi viene
somministrato argomento di difesa; e di vero, se io durante la notte
dell'11 al 12 avessi creduto, che il motivo del giorno 12 per la
Restaurazione fosse la mena diabolica che disegnavo prevenire o
reprimere, mi si ha a concedere ancora, che delle Guardie Municipali
avrei adunato in Firenze il maggiore numero che per me si
potesse. Ma no: appunto perchè presagivo d'indole prava i moti
temuti, e quindi ristretta, io giudicava bastanti a reprimerli, come
altra volta accadde, la Guardia Nazionale, le poche milizie rimaste,
e 400 Municipali.
</p>

<p>
Il Colonnello Solera disegna cavare da Pisa tutti i Municipali
per condurli a Firenze; ed io, interpellato dal Prefetto, rispondo:
</p>

<p class="indr">
«Firenze, 12 aprile 1849. Ore 6, min. 55 ant.
</p>

<p class="indl">
«Al Prefetto di Pisa.
</p>

<p>
«Ritenga i Municipali di Pisa se le sono necessarii. — Bastano
gli uomini di Solera; ma vengano presto; ed entri con
solennità in Firenze.
</p>

<p class="indr">
«<span class="smcap">Guerrazzi.</span>»
</p>

<p>
Lo allontanamento delle milizie livornesi, le cittadine preposte
alle Porte e ai luoghi più importanti, dimostrano a chiara prova
come un solo pensiero mi dominasse, quello di mantenere l'ordine
nella città. Bastevoli gli apparecchi delle poche milizie stanziali e
dei 400 Municipali a contenere o reprimere un moto di reazione o
di anarchia, insufficienti a contrastare la Restaurazione desiderata
dal voto universale, e però evidentemente non destinati contro
di quella.
</p>

<p>
Quanti mi hanno in pratica sanno come per lunga infermità
io patisca d'infiammazione intestinale, e sanno altresì in quale
stato le commozioni e le fatiche del governo procelloso mi avessero
ridotto; però non sarà difficile credere che dopo i successi
dell'11 aprile io passassi le ultime ore della notte oltremodo agitato.
La mattina più volte tentai levarmi, e proprio non potei;
finalmente, non vedendo più venire persona a ragguagliarmi di
<span class="pagenum" id="Page_704">[704]</span>
quanto accadesse, mi sforzai reggermi in piedi, e passando dalle
stanze alte del Palazzo, secondo il consueto, entrai nell'Ufficio
del Ministro della Guerra signore Gio. Manganaro. Domandai
quali provvedimenti avesse preso, e me li disse.<a class="tag" id="tag706" href="#note706">[706]</a> In questa sopraggiunge
il Colonnello Tommi, che veniva a referire non potere trarre
i cannoni in Piazza, perchè mancante di <i>arnesi</i> e di <i>cavalli</i>; parendo
a me coteste scuse frivole, osservava che gli arnesi per
trasportarne due vi avevano ad essere; e in quanto a cavalli, potersi
servire di quelli della Posta. Egli tolse commiato, e non fece
trasportare i cannoni; avendolo riveduto verso le tre pomeridiane
nello Ufficio del Ministro della Guerra, gli domandai a mo' di scherzo:
«Perchè non avete fatto trainare i cannoni in Piazza?» Egli
rispose: «Perchè mi parve che non si trattasse di tumulti, ma di
moto universale appoggiato dalla Guardia Nazionale, e però
non ne vidi il bisogno.» Al che soggiunsi: «Avete fatto
bene.» Però si voglia notare di grazia che i cannoni non
erano stati punto ordinati da me; e che se io insistei, ciò fu
meno per avere i cannoni, che per confutare gli ostacoli che
proponeva il signor Tommi, i quali, a vero dire, non persuadevano
troppo.
</p>

<p>
Dopo il Colonnello Tommi entra il signor Diana Maggiore di
Cavalleria, domandando ordini precisi su quello che doveva operarsi
da lui. Devo confessare che io mi sentiva alquanto indisposto
contro questo ufficiale, parendo a me che nella sera precedente
non avesse adempito al suo dovere standosene in luogo appartato,
mentre i cittadini si laceravano con iscambievole strage; nella quale
opinione mi confermava eziandio l'atteggiamento in cui mi era
comparso il Capanna, imperciocchè, se questo animoso giovane
bene faceva slanciandosi, perchè il suo Maggiore non lo seguiva,
o, piuttosto, perchè non lo precedeva? E se il Capanna faceva male,
<span class="pagenum" id="Page_705">[705]</span>
perchè il suo Superiore non lo richiamava? Però io non nego avergli
detto un po' turbato: «Quando vede tumulto si cacci tramezzo
e divida.» Il Maggiore Diana non rammenta un'altra cosa che
gli richiamerò io alla memoria, e non creda già in suo disdoro, ma
sì in onore, ed è la sua risposta alle mie parole, la quale fu questa: — lo
farebbe, ma desiderare conoscere se la Guardia Nazionale
stava per l'Assemblea. — Questa domanda rivela, per mio
giudizio, ottimo discernimento nel Maggiore, conciossiachè, dove
la Nazionale si fosse mostrata avversa al moto, era a temersi
che si presentasse o prendesse indole di reazionario e di anarchico;
laddove all'opposto la Nazionale lo avesse secondato e diretto,
siffatti timori cessavano, nè doveva contrastarsi. Fermo
nella mia opinione, avvegnadio veruna conoscenza di fatti mi
fosse giunta per farmela mutare, risposi: «Di ciò stia sicuro;
come vuole ella che la Nazionale non difenda l'Assemblea, se
lo ha promesso?» Il Maggiore Diana afferma avergli io ordinato
di <i>caricare</i>; io nego apertamente essermi valso di cotesto
termine; ma supposto che io lo avessi adoperato, ignaro del <i>tecnicismo</i>, — da
me, poche ore prima, il Maggiore aveva conosciuto col
fatto quello che io mi intendessi per <i>caricare</i>, — dare di sprone
ai cavalli, gittarsi inermi colà dove il Popolo si mesce in empia
battaglia, strappare ai forsennati le armi di mano, mettere risolutamente
in avventura la propria vita per salvare l'altrui.
</p>

<p>
Parliamo di Bernardo Basetti. Interrogato come testimone,
dichiara «che nel giorno 12 mi comparve davanti, e appena lo
vidi gli dissi: — In Piazza; — se non che avendo egli considerato
quello che vi accadeva, e la <i>probabilità</i> con la sua azione di dare
luogo alla guerra civile, <i>formò subito</i> il pensiero di non andare;
anzi, al contrario, condurre gli uomini al Quartiere. Solera, protestando
non intendersi delle cose nostre, lasciò a lui la cura
di fare pel meglio; egli dette ordini rigorosi ai soldati e agli
Ufficiali di starsi su la spianata del Convento di San Firenze.
Da mano ignota ricevè un biglietto aperto del Guerrazzi, il
quale, in sostanza, gli rinnuovava l'ordine di andare in Piazza,
ch'egli lasciò inadempito per la ragione già addotta; poco dopo,
invitati dal Municipio gli Ufficiali della Guardia a recarsi alla
Comunità, vi si condusse col Solera e con altri; — quivi dichiara
l'animo suo; è accolto e lodato; — in cotesto riscontro Orazio Ricasoli
gli consegna un secondo biglietto aperto del Guerrazzi,
<span class="pagenum" id="Page_706">[706]</span>
il quale, comecchè contenesse le medesime istanze, ottenne il
medesimo resultato. Egli ha conservato i biglietti e li conserva
tuttora, ed è pronto ad esibirli.» E gli esibisce.
</p>

<p>
Ora io nego di avere veduto Bernardo Basetti; e non lo nego
già per comodo che mi faccia, imperciocchè a me nulla nuoce
affermarlo: io lo nego, prima di tutto, perchè tale è la verità,
e poi perchè questa verità ridonda a onore della intelligenza
e dell'animo del Basetti. No, il Basetti non mi ha veduto, avvegnadio,
se così fosse, amico e beneficato da me, mi avrebbe chiarito,
dicendo: «Avverti a quello che fai; se pensi opporti a qualcheduno
dei soliti tumulti, o reprimere un moto di anarchia,
non è questo il caso; da quanto ho veduto in Piazza, e posso
giudicare io, la universa città si commuove a restaurare di comune
consenso il Principato Costituzionale.» Egli è certo che
favellandomi così, mi avrebbe istruito intorno lo stato delle
cose, e, adempiendo ufficio di amicizia, alla Patria giovava, ed a me,
e forse anche a sè; perocchè, più spesso che altri non crede, l'utile
si trova in compagnia dell'onesto; e se non mi voleva procedere
amico, <i>il suo obbligo, come Ufficiale</i>, gl'imponeva farmi rapporto
di quanto fosse stato considerato da lui, domandarmi che cosa
avrebbe dovuto fare in Piazza, in che modo, a quali fini operare;
e udite da me le debite spiegazioni, <i>il suo dovere, come Ufficiale</i>,
gl'imponeva esporre i pericoli e la impossibilità di eseguire i
comandi; e supposto, che tutto ridotto all'acqua chiara, io per
ultimo lo incombensassi a tutelare la vita dei Deputati e mia, dal
deposto di Bernardo Basetti si viene alla conseguenza, che, per
dubbio di effusione di sangue, lasciava con deliberato consiglio,
che il nostro certamente si versasse dalla plebe indracata. Giudichi
Bernardo Basetti se queste conseguenze del suo deposto gli accomodano:
per me, averlo veduto o no torna indifferente; e se lo
nego, lo faccio soltanto perchè non è vero.
</p>

<p>
Mentre io stava tuttavia nelle prime ore della mattina nelle
stanze del Ministro della Guerra, mi ragguagliavano come al presentarsi
della Guardia Municipale la turba che era stipata in Piazza, e
minacciosa, rovesciatasi sopra di sè aveva fatto sembiante di andarsene
più che di passo, se non che la Guardia invece di attelarsi
s'incamminava ai Quartieri per essere stata presa dall'acqua
nel cammino. Allora fu che scrissi i due biglietti intorno ai quali
furono mosse sì strane calunnie:
</p>

<p>
<span class="pagenum" id="Page_707">[707]</span>
</p>

<p class="indr">
«Firenze, 12 aprile 1849.
</p>

<p class="indl">
«Basetti,
</p>

<p>
«In Piazza vi sono Veliti, Guardia Nazionale, entra la Cavalleria
e l'Artiglieria. — Esca la Municipale, o si cuopre di
vergogna.
</p>

<p class="indr">
«<span class="smcap">Guerrazzi.</span>»
</p>

<p class="indl">
Ministero e Segreteria di Stato<br />
    della Guerra e Marina.<br />
       1º Ripartimento.
</p>

<p class="indl">
«Basetti,
</p>

<p>
«Prendi il Comando della Municipale: fuori in Piazza a difendere
l'Assemblea, e la Patria, e la Libertà, e il tuo amico
</p>

<p class="indr">
«<span class="smcap">Guerrazzi.</span>»
</p>

<p>
Col primo lo ammonisco, che stando in Piazza (come credeva)
Guardie Civiche e le Milizie stanziali, la Guardia Municipale con
la sua viltà sarebbesi tirato addosso un carico grande. Questo
biglietto chiaro si comprende essere scritto prima che al Ministro
della Guerra si presentassero il Colonnello Tommi e il
Maggiore Diana, perchè appaia fondato sul supposto, che la Cavalleria
e l'Artiglieria già si trovassero in Piazza. Dopo il colloquio
col signor Tommi non avrebbe potuto scriversi con verità; — che
se l'Accusa appuntando il dito sotto l'occhio notasse: Tu lo facesti
apposta per eccitare il Basetti con lo esempio, — io le risponderei:
Tu se' maliziata indarno; imperciocchè l'arte sarebbe tornata vana,
essendo egli passato per la Piazza, ed avendo potuto co' proprii
occhi vedere se le mie parole erano vere; — posto ancora che per
altra via si fosse condotto ai Quartieri, agevole cosa era mandare
da San Firenze in Piazza del Granduca qualcheduno che speculasse
gli eventi. — Col secondo lo conforto di difendere l'Assemblea,
la Patria, la Libertà ed il suo amico; ed anche questo fu scritto
nelle stanze del Ministro della Guerra, come ne fa fede la stampiglia
impressa sul margine del foglio. Queste avvertenze dimostrano
come ambedue i biglietti fossero scritti e mandati innanzi
che io scendessi nella Sala delle Conferenze, e così prima che
per me si conoscessero le trattative <i>incoate</i> fra il Municipio e l'Assemblea,
di operare concordi alla restaurazione del Principato
Costituzionale. Apprendo come uno di questi biglietti fosse consegnato
<i>aperto</i> al Basetti dal signor Orazio Ricasoli, a cui pure
<i>chiusa ed intatta</i> rimisi la lettera sospetta, che mi recò l'ufficiale
della Posta; il qual fatto non dissuase il <i>Conciliatore</i>, di Angiolo ad
<span class="pagenum" id="Page_708">[708]</span>
un tratto convertito in Demonio contro di me, nel suo manifesto di
guerra del giorno 19 aprile 1849, da mettere a carico mio: «<i>il segreto
della Posta non rispettato</i>.»
</p>

<p>
Ora, che cosa l'Accusa trova da appuntare in cotesti biglietti?
il modo, o il fine? Se il modo; lo so, — quando la stampa di questa
mia Patria mi si rovesciava addosso come calcina viva sopra
corpo morto, prevalendosi del mio silenzio costretto, e nella speranza
di consumarmi <i>moderatamente</i> fino le ossa, vi fu chi scrisse
avere io ordinato a Bernardo Basetti di trarre sul Popolo; onde
coscienza punse cotesto uomo, e non patì che si facesse tanto disonesto
strazio di tale che gli fu amico, lo aveva beneficato, e
adesso non si poteva difendere; e pubblicò con le stampe, calunnie
essere quelle voci.<a class="tag" id="tag707" href="#note707">[707]</a> Di vero poteva io mai dare questo empio ordine?
La sera precedente mettevo a cimento la vita perchè cessasse
la strage fraterna, e poche ore dopo la comando? L'11 aprile
strappo le armi ai cittadini, per riporle in mano loro il 12,
e aizzarli a fare sangue? Preoccupato da tremenda ansietà, nel
giorno 11, non mi do pace finchè la città non è sgombra di Livornesi
onde i lugubri scontri non si rinnuovino, nel 12 li cerco
e li provoco? Nei giorni 10 ed 11 scrivo al Prefetto Landi, conforme
la Sentenza della Corte Regia di Lucca, del 4 giugno 1850,
<span class="pagenum" id="Page_709">[709]</span>
riporta: «Attesochè avvertisse il Guerrazzi al Landi, con i suoi Dispacci
de' <i>10</i> e <i>11 aprile</i>, come lasciare nemici dietro, mentre la
milizia era ordinata a recarsi alle frontiere non fosse prudenza,
e <i>come avrebbero ottenuta lode per parte degli amici e dei nemici
adoprandosi alla difesa esterna, come per la sicurezza interna</i>, e conseguentemente
gl'ingiungesse di operare il disarmo, di procedere
ad arresti senza rispetto, <i>meglio essendo, siccome egli litteralmente
si esprimeva, di arrestare e disarmare che dare l'esempio più
tardi di mutue stragi</i>.» E mentre a Lucca aborro la strage, e la
prevengo, qui a Firenze dopo breve giro di tempo l'amo, e la cerco?
Mi si dieno gli Archivii, odansi (non come chi ha paura del vero,
quasi fosse una di quelle visioni notturne che mettono il tremito nelle
ossa, bensì come chi lo ama al pari di una benedizione) i miei Segretarii,
eziandio quelli rimasti in carica, e conoscerete qual cuore, quali
ordini fossero i miei. Dunque l'Assemblea, la Patria, la Libertà, e
l'amico, non si difendono con altro che con le morti? Quando difesi
la vita dei cittadini, allagai di sangue la piazza? L'amico sa
difendere l'amico anche esponendo il proprio petto per lui, ma
ahimè! queste cose non sapeva Bernardo Basetti. Il vanto (e gli
parve tale!) del Basetti di non essere uscito in piazza per timore
di accendere la guerra civile ha dato fondamento all'Accusa; cotesto
vanto è insensato: ma che importa ciò all'Accusa, che di ogni
campo fa strada nella sua persecuzione? Dunque, e in quel giorno e
poi, la Guardia Civica doveva astenersi dalla difesa dell'ordine pubblico
e della privata sicurezza, per sospetto di guerra civile? Il
Colonnello Nespoli, che pure non mi era amico, quando mi offerse
scortarmi e tutelarmi con una compagnia di Guardia Nazionale,
commetteva atto di guerra civile? Per timore che possa correre
sangue, lascinsi esposti a morte certa rispettabili cittadini..... alla
belva plebea si dieno non contrastato pasto! — Ma voi non avevate
mestiero difesa, ammonisce l'Accusa, poichè ogni cosa avvenne con
modi soavi. — Eh! via, apprenda verecondia l'Accusa; queste cose
non possono dirsi, nè devono, da chi fa professione di verità. Lascio
di rammentare gli atroci avvenimenti del giorno innanzi; non torno
ad avvertire che in quel punto quale carattere potesse assumere la
sommossa ignorava, e dagli esordii io doveva presagirla nefandissima
ed empia. Si esamini pure il moto quando gli dettero forma e
direzione; coloro che se ne posero a capo giunsero forse a contenerlo
sempre nei confini desiderati? Non rimasero talora atterriti degli
<span class="pagenum" id="Page_710">[710]</span>
elementi che si confusero con essi? I nuovi amici piacquero loro
tutti? Le opere di quei giorni approvarono tutte? Per me so, e ne
depongono i testimoni, che la plebe, dopo avere spiantato gli Alberi
che aveva piantato, venne per irrompere nell'Assemblea e manomettere
i Deputati; per me so che fece forza al Palazzo Vecchio,
prima e dopo che vi avesse tolto stanza la Commissione Governativa;
io so, che da gente prava fu spinta, per buona parte della
notte, plebe avvinata ad aggirarsi intorno alla mia dimora, come
lupo nei giorni di neve, a urlare: <i>morte! morte!</i> — io so, che il
giorno 13 aprile una torma di villani con falci, e vanghe, e zappe,
invasero i cortili del Palazzo Vecchio gridando la parte, a modo di
musicanti venuti a farti la serenata sotto ai balconi: <i>Morte al
Guerrazzi! Morte al ladro! Morte all'assassino!</i> con altre più cose
che io non ho ritenuto a mente, come sembrava, pur troppo, che
bene avessero appreso a ritenere costoro. Queste dimostrazioni di
esultanza non furono già del tutto buccoliche, come va idilieggiando
l'Accusa, dacchè il Prefetto provvisorio Pezzella, nel Proclama
del 14 aprile 1849, bandiva:
</p>

<p>
«Peggiore ed altrettanto deplorabile cosa ella è, se trasmodi
fino a recriminazioni di Partiti, violenze alle persone, e guasti
alle proprietà.
</p>

<p>
«Se infelicemente sia ciò in qualche parte accaduto, confido
che non sarà mai più.»
</p>

<p>
E noi sappiamo quanto nei Documenti officiali si limino e
aggarbino le espressioni, per modo che dicono mille volte meno di
quello che veramente sia; nè tardarono uno istante a mostrarsi gli
avvoltoj: «i quali, — come c'istruisce Ferdinando Zannetti, — mossi,
più che da leale affezione di Partito, da invidie ed animosità
particolari, immaginano secrete macchinazioni per dare a credere
misteriose trame, designando intanto le persone su le
quali a sfogo di rancore vogliono proclamati arresti, esilii ed
altre coercizioni.»<a class="tag" id="tag708" href="#note708">[708]</a> La Reazione comparve subito e sopraffece
le buone intenzioni (perchè non dubito punto che la Commissione
e il Municipio si proponessero a scopo il ristabilimento dello Statuto,
e la preservazione della Patria dalle armi straniere), se al
grido della plebe di: <i>Viva la Monarchia</i>, fu mestieri che la Guardia
<span class="pagenum" id="Page_711">[711]</span>
Nazionale aggiungesse: «<i>Costituzionale</i>;» e all'altro: <i>Viva la Restaurazione:
«con libere istituzioni</i>:»<a class="tag" id="tag709" href="#note709">[709]</a> e più apertamente parlando il lealissimo
uomo, nella lettera che scriveva al buon Pietro Bigazzi:
«Nei momenti attuali — tu non devi negare i ripetuti gridi:
<i>Morte ai liberali</i> ec.»<a class="tag" id="tag710" href="#note710">[710]</a>
</p>

<p>
Dunque pel modo non furono esorbitanti i miei ordini, nè capaci
a fare nascere guerra civile, come opina Bernardo Basetti, il
quale da un lato s'ingegna onestare la disobbedienza, e lo abbandono;
dall'altro, farsi merito presso il nuovo Governo: senonchè
la toppa appare più trista dello sdrucio, e per cuoprire una cosa
brutta ne dice quattro assurde; e l'Accusa, poichè le giovano,
piglia anche le assurde, e con obliquo scopo palesate, e me lo
appunta al petto come Lanzo alabarda.
</p>

<p>
E se non ponno biasimarsi gli ordini miei pel modo, molto
meno si vorranno riprendere pel fine, dacchè io non lo chiamavo
alla difesa di una forma determinata di Governo, bensì dell'Assemblea,
la quale doveva in breve pronunziare in modo civile, e
con voto del pari che con universale contentezza (e lo abbiamo
veduto) la restaurazione del Principato Costituzionale; — però
l'Accusa pare che trovi eziandio essere delitto difendere la Patria;
e ritiene ogni atto mosso a questo scopo santissimo, ostile
alla Restaurazione: sul quale proposito io devo avvertire, che se
l'Accusa non sentì vergogna a incriminare, io provo quanto farei
ingiuria al pudore spendendo pure una parola a difendermi in
questa parte; e lo stesso dicasi della Libertà, — e fermamente,
credo che a non pochi Magistrati palpiteranno più frequenti i
polsi udendo come nei Tribunali Toscani la difesa della Libertà
suoni misfatto; e se Libertà sapessi in che e come differisca
dalla licenza, per qual modo si custodisca e con quali
argomenti si difenda, voi tutti conoscete a prova; — finalmente
dopo avere pensato alla Rappresentanza del Paese, alla Patria
e alla Libertà, parmi possa essere concesso di pensare un
poco anche a sè. Comprendo benissimo come l'Accusa aggravandosi
sopra il mio capo mi ha tenuto in conto di un <i>ghiabaldano</i>, di cui
i nostri antichi per proverbio dicevano: <i>che ne davano trentasei per
<span class="pagenum" id="Page_712">[712]</span>
un pelo di Asino</i>;<a class="tag" id="tag711" href="#note711">[711]</a> ed io quantunque presuma di me poco, pure anche
in questo non mi accordo con l'Accusa, essendo la propria conservazione
di Natura; e intorno a me educai creature, che amo e
che mi amano, che piangerebbero e soffrirebbero per la morte
mia.... Ami tu qualcheduno, Accusa? — Supposto che tu l'ami, troverai
doverti conservare meno per ragione del diritto, che per
l'obbligo di non partirti o lasciarti strappare dalla vita, finchè le
tue creature non sappiano aiutarsi da per sè stesse nel mondo. — Vero
è però, — e in questa parte sarei tentato di dare ragione all'Accusa, — vero
è però che, o lasciassi libero il freno alla plebe
indracata, e avvinata e pagata, o mi commettessi alla fede di gentiluomini
cristiani, poco divario è corso, perchè la prigionia assomiglia
alla morte, in ispecie per la educazione dei figli, o delle
creature insomma che si amano... ma allora io credevo, che differenza
ci fosse!
</p>

<p>
Rimane a vedere se io potessi confidare in questa prova di amicizia
sviscerata per la parte di Bernardo Basetti, e parmi di sì; imperciocchè
non v'era mestieri che fosse sviscerata, anzi bastava
mediocre; e neppure, se ben si considera, amicizia bisognava, ma
sentimento di dovere e semplice gentilezza. Il signore Emilio Nespoli,
e l'ho detto, per bene <i>due</i> volte, venne ad avvertirmi di pormi
in salvo, e offerse mandare verso il Prato una compagnia di Guardia
Nazionale a tutelarmi, comecchè non mi stringesse seco vincolo
di amicizia. Ora è da sapersi avere io conosciuto Bernardo
Basetti nel 1830 a Montepulciano, dove mi fu cortese di buoni
ufficii e di consolazioni, onde me gli attaccai con amore, parendomi
forte e generosa natura: provò fortune diverse, e le contrarie
forse non senza colpa sua; me ebbe in tutte uguale; esulò, tornò,
e molto mi affaticai presso i suoi creditori, affinchè quieto lo lasciassero
stare in Toscana, e l'ottenni; però non sembra che la
vita volgesse troppo gioconda per lui, dacchè mi scrisse lettere
ortatorie, quando fui assunto al Potere, di accomodarlo di qualche
impiego, e segnatamente nella Guardia Municipale che stava sul formarsi
in Firenze, sentendosi, sia per la perizia acquistata nell'Algeria
nelle cose militari, sia per la operosità naturale, sufficiente ad
esercitarlo, onde io gli conferii dignità e soldo di Capitano, e di
grado in grado quello di Comandante supremo; se non che, non
<span class="pagenum" id="Page_713">[713]</span>
gli parendo essere bastevole a tanto ufficio, me lo confessò modesto,
ed io onorevolmente, e secondo il suo genio, lo collocai. Non basta:
consentii che impiegasse nel Corpo medesimo un giovane che
ei teneva in parte di figlio. Aveva eziandio due fratelli onestissimi,
Agostino e Ferdinando; e raccomandatimi entrambi, il primo
conseguì impiego, all'altro pensava provvedere quando me ne
capitasse il destro. Io so che parlando del fratello Bernardo gli
affliggo, e Dio sa se anche me attristo; — scusimi appo loro non poterne
fare a meno, e il modo discreto col quale io ne parlo. — E
non è tutto ancora: nel 19 novembre 1848 lo mando Capitano
provvisorio della Municipale a Livorno;<a class="tag" id="tag712" href="#note712">[712]</a> non accettato costà, Pigli,
compiacendo alle intemperanze popolari, lo respinge a Firenze.<a class="tag" id="tag713" href="#note713">[713]</a>
Per l'offesa dello amico, turbato, senza porre tempo fra
mezzo domando informazioni del fatto.<a class="tag" id="tag714" href="#note714">[714]</a> Il Governatore Pigli risponde
nel modo seguente:
</p>

<p class="indl">
«Al Ministro dello Interno.
</p>

<p>
«Fino da ieri sera si conosceva pubblicamente il desiderio di
molti di avere qui il Capitano Roberti. Nella dimostrazione fatta
ieri a favore dei Deputati, benchè poco numerosa, un cartello
diceva: Viva il Roberti, Capitano della Municipale di Livorno. E
già si sapeva che egli era partito per Firenze. Gli Ufficiali chiamati
da me furono, ieri sera, presentati a Basetti con gradimento
reciproco. Fu fissato che stamani all'appello del mezzogiorno
si sarebbe presentato alla Compagnia. Stamani i rapporti
verbali dei tre Ufficiali, fatti a me, assicurano che il Capitano
Basetti presentandosi avrebbe avuto una dimostrazione contraria;
che la presenza del Governatore l'avrebbe potuta mitigare
forse, ma non impedire; che quanto allo scioglimento era pericoloso,
per essere quasi tutti concordi, in ispecie i graduati: doversi
<span class="pagenum" id="Page_714">[714]</span>
riflettere che sono tutti armati e hanno molti aderenti a
favore di Roberti nel Popolo. In questo stato di cose ho creduto
savio consiglio, senza farne sentore alla Compagnia, far partire
il Basetti, che referisse a viva voce: il quale ha di buon grado
aderito alla proposta. Prego a riflettere come sia pericoloso l'impegnarsi
a cosa che non siamo certi di poter sostenere.
</p>

<p class="indr">
«<span class="smcap">Pigli</span>.»
</p>

<p>
Voi lo vedete: Basetti cede il campo; Pigli, con partiti che gli
sembravano cauti, ed erano vili, insinua a lasciarlo offeso. Geloso
dell'onore del Basetti più di quello ch'egli se ne mostrasse, odasi
un po' come lo sostenessi io:
</p>

<p class="indl">
«Al Governatore di Livorno.
</p>

<p>
«Guerrazzi e Montanelli mandano al Governatore che ordini
la rivista della Municipale, e dica in nostro nome che il Basetti
ha da essere il Capitano, perchè nostro amico e uomo di nostra
fiducia. Che Roberti deve stare qua, che noi non soffriamo soverchierie,
e ci dimettiamo piuttosto, lasciando alla Municipale
l'odio della sua resistenza. Che se credono di strascinarci
per il collo, s'ingannano per Dio. Il Governatore eseguisca
gli ordini, e avverta che, così procedendo le cose, ritenere il Governo
è una vergogna, un insulto. Intanto se la Municipale continua
nel sistema di ribellione, si sciolga e si sospendano le
paghe. Così vogliamo; queste sono vergogne, e bisogna che cessino.
Gli Ufficiali e tutti quelli che si mantengono fedeli alla
libertà vengano a Firenze. La Caserma si chiuda. Risposta subito.
</p>

<p class="indr">
«<span class="smcap">Guerrazzi</span>.»
</p>

<p>
Mi sembra che da me non si potesse dare a Bernardo Basetti
prova più alta di amicizia oltre quella di mettere a repentaglio
per lui perfino la mia carica, e questo perchè lo stimo amico mio
e persona di fiducia. Quindici minuti dopo pongo da capo in moto
il telegrafo, indicando la via da seguirsi onde ottenere il fine desiderato:
</p>

<p class="indl">
«Al Governatore Pigli.
</p>

<p>
«Chiamate Fabbri, Lauri, Notari, Betti, e Frediani e altri, e
dite loro che il Ministero è disposto a sciogliere la Municipale,
a dimettersi anzichè lasciarsi imporre dalla Municipale stessa.
Però usino tutti la loro influenza a farla vergognare dell'enormezza
commessa. Domani vengo col Basetti. Arte, prontezza e
vigore. I Livornesi si lasciano guidare, ma da mani non deboli.
<span class="pagenum" id="Page_715">[715]</span>
La Cecilia torna contento. Sua Altezza ha approvato. Risposta
subito.
</p>

<p class="indr">
«<span class="smcap">Guerrazzi</span>.»
</p>

<p>
Pigli obbedisce, e annunzia:
</p>

<p class="indl">
«Al Ministro dello Interno.
</p>

<p>
«Sentite le persone indicate nel Dispaccio Ministeriale, ci
siamo presentati alla Guardia Municipale, riunita, e in considerevole
numero, Fabbri, la Cecilia, i Consiglieri, ed io. Ho incominciato
a parlare parole di fiducia per prendere ad annunziare
alla nomina del Capitano provvisorio Basetti, il quale domani
prenderà il Comando della Municipale. Le contestazioni e opposizioni,
per quanto presentate con rispetto, sono state molte.
È stato detto che promosso il Capitano Roberti, si deve procedere
per la stessa via di ragioni, e promuovere gli Ufficiali
nella Compagnia. Ha detto alquante parole il Gonfaloniere, molto
più e più efficaci La Cecilia, spontaneamente intervenuto. Io
finalmente ho concluso che la nomina del Basetti non distrugge
i titoli ed i diritti di alcuno, e che il Governo nella sua imparzialità
e giustizia saprà tutti proteggere e rimunerare secondo
il merito. Siamo partiti in mezzo agli applausi. Basetti venga e
sarà ben ricevuto. Il resto al tempo e alla saggezza del Governo.
</p>

<p class="indr">
«<span class="smcap">Pigli</span>.»
</p>

<p>
Ed io prometto il giorno successivo recarmi in Livorno conducendo
meco Bernardo Basetti, fino alle lacrime commosso del
come voglia e sappia proteggerlo.
</p>

<p class="indl">
«Al Governatore di Livorno.
</p>

<p>
«Si lodi la Municipale. Quante volte si mostrerà obbediente
alli ordini del suo creatore avrà diritto alla sua particolare
considerazione. Roberti non è promosso. Basetti non è Capitano
definitivo, ma provvisorio. Tutta la Guardia dovrà essere
definitivamente approvata dal Consiglio. Ho passato una cattiva
giornata. Domani sera io sarò in Livorno con Basetti. A
ore dieci passerò la rivista in Caserma della Municipale. Viva
la Municipale <i>fedele alla libertà, nemica della licenza</i>.
</p>

<p class="indr">
«<span class="smcap">Guerrazzi</span>.»
</p>

<p>
Trionfante entrò Basetti nei Quartieri dond'ebbe poco anzi a
partirsi con fronte dimessa, e finchè stette a Livorno l'onorarono
ed amarono; ed anche si dica a lode di lui, seppe farsi rispettare
ed amare.
</p>

<p>
<span class="pagenum" id="Page_716">[716]</span>
Per le cose esposte io pensava trovarmi un cotal poco fondato
ad aspettarmi da Bernardo Basetti una prova di amicizia; se
non voleva ricordarsi a quell'ora essermi amico, io doveva credere
ch'egli avrebbe eseguito il mio ordine, se avesse potuto farsi
umanamente ed efficacemente; e se no, mi avrebbe ragguagliato
con fedeltà come a probo Ufficiale appartiene; se infine le parti
di amico e di Ufficiale volle dimenticare, non dovevo credere
ch'egli avrebbe posto mai in oblio quelle di uomo, che non consentono
(nella folle speranza di proprio comodo) pronunziare assurde
opinioni; delle quali l'Accusa, intenta solo a nuocere, si
varrà per fabbricarvi sopra assurde e futili incolpazioni, è vero, ma
rincrescevoli sempre, non fosse altro per avermi dato il fastidio
di spendere tante parole a dimostrare la stolidità e malizia loro.
</p>

<p>
Non mi comparendo davanti il Ministro dello Interno, nè il
Prefetto, ignaro dello stato delle cose m'incammino alla Sala
delle Conferenze, dove seppi adunata l'Assemblea. Ora sentiamo
raccontare dal Professore Taddei, Presidente, quello che, a mia
insaputa, era successo nella prima parte della mattinata. Il Municipio
desidera unirsi all'Assemblea per proclamare la Restaurazione,
come senno e amore vero di Patria persuadevano;
però... ma parli il labbro del vecchio illustre: «Mi rammento che
il signor Giuseppe Martelli venne a cercarmi nella Camera
stessa, ed a pregarmi di volere secolui recarmi al Municipio: io
aderii immediatamente, e trovati poi in una carrozza i signori
Ricasoli e Cantagalli, vi montai; c'incamminammo uniti al
Palazzo Riccardi per condurre insieme con noi al Municipio il
Professore Zannetti. Radunati tutti al Municipio, e trovatici unanimi
ad operare ognuno dal suo canto per restaurare la Monarchia
Costituzionale, non rimase altro da fare, che mettere d'accordo
l'Assemblea e il Municipio, nello stabilire il modo col
quale legalmente e <i>dignitosamente</i> si potesse soddisfare al desiderio
di tutti. Due del Municipio, e <i>segnatamente</i> i signori Digny e
Brocchi, si recarono nella Sala delle Conferenze, in qualità di
<i>Commissionati</i> dello stesso Municipio <i>per comprovare quello che
già aveva io referito</i>, e devenimmo alla stesura di concisa Notificazione,
la quale <i>fu letta e ratificata dai Commissionati suddetti, ed
immediatamente spedita ai torchj</i>.»<a class="tag" id="tag715" href="#note715">[715]</a>
</p>

<p>
<span class="pagenum" id="Page_717">[717]</span>
Il Proclama fu questo:
</p>

<p>
«Toscani! L'Assemblea Costituente Toscana si dichiara in
permanenza. Essa prenderà, d'accordo con la Guardia Civica e
col Municipio, i provvedimenti necessarii per salvare il Paese.
</p>

<p>
«Firenze, 12 aprile 1849.
</p>

<p class="indr">
«<span class="smcap">Taddei</span> Presidente.»
</p>

<p>
Mentre l'Assemblea da una parte adempiva la promessa,
come tra gente onesta si conviene, dall'altra prevalevano nel
Municipio consigli pessimi; e fatto nuovo partito, i suoi Membri
statuiscono mancare di parola all'Assemblea, e disprezzato il
Collegio nella sua rappresentanza, come nelle singole persone dei
Deputati, senza neppure avvisarlo di volere procedere soli, e, se bisognasse,
avversi nel disegno fermato, — quasi per ardere le carra,
e non dare luogo ad ammenda, stampano un Proclama, ed in
fretta lo appiccano su pei cantoni. In questa sentenza quel Proclama
bandiva:
</p>

<p>
<span class="pagenum" id="Page_718">[718]</span>
</p>

<p class="indl">
«Cittadini,
</p>

<p>
«Nella gravità della circostanza, il vostro Municipio sente
tutta la importanza della sua missione. Egli a nome del Principe
assume la direzione degli affari, e si ripromette di liberarvi
dal dolore di una invasione.
</p>

<p>
«Il Municipio in questo solenne momento si aggrega cinque
cittadini che godono la vostra fiducia, e sono:
</p>

<p class="indl">
«Gino Capponi,<br />
«Bettino Ricasoli,<br />
«Luigi Serristori,<br />
«Carlo Torrigiani,<br />
«Cesare Capoquadri.
</p>

<p>
«Dal Municipio di Firenze,
</p>

<p class="indl">
«Li 12 aprile 1849.
</p>

<p class="indr">
«Per il Gonfaloniere impedito
</p>

<p class="indr">
«<span class="smcap">Orazio Cesare Ricasoli</span> Primo Priore.»
</p>

<p>
Di questo Proclama del Municipio, di cui taluno aveva portato
frettolosamente novella all'Assemblea, si facevano accesi ed amari
discorsi, quando i signori Digny, Brocchi e Martelli tornarono nella
Sala delle Conferenze. Questa è la scena che il Visconte D'Arlincourt,
togliendola di peso dal <i>Duca di Ossuna</i> del nostro Federigi,
ha inserito nella sua <i>Italia Rossa</i>, nella quale il Conte Digny, <i>nobile
e fedele realista</i>, spalanca la porta ed intima la <i>sedicente</i> Assemblea a
ritirarsi. Però hassi a notare, per rendere <i>unicuique suum</i>, che l'attributo
di <i>sedicente</i> non appartiene proprio al Visconte D'Arlincourt,
ma al Brocchi, il quale se ne compiace così, che per bene
due volte nel corso del suo esame lo viene ripetendo. Ed è poi
strana a considerarsi quest'altra cosa, che il Conte Digny ha protestato
contro la qualificazione di nobile e fedele realista, che a
parere mio non fa torto, allorchè nasca da convincimento coscienzioso,
o da personale affetto, mentre contro il pubblico grido,
che lui accusa di fede tradita, è stato cheto come olio. E
di vero, l'apparizione del Conte era tutto altro che nobile,
conciossiachè versasse in questo: il Municipio volere rompere i
patti, anzi averli rotti; l'accordo <i>invocato prima</i> con l'Assemblea
<i>adesso respingere</i>; aborrirla compagna, dichiararla nemica; si disperdesse,
lasciasse operare da sè solo il Municipio. A tanta slealtà,
non è da dire se si levassero, e a ragione, amari richiami. E prima
di ogni altro il Presidente Taddei, a cui pareva, com'era vero,
<span class="pagenum" id="Page_719">[719]</span>
che di lui e della sua onoratezza si fosse fatto bindolissimo giuoco. — Accesi,
e meritamente, sopra gli altri si mostravano i Deputati
signori Ciampi e Cipriani, i quali (sempre si abbia presente questa
avvertenza) non offesi già dalla proposta di Restaurazione da operarsi
d'accordo col Municipio, che annunziata testè dal Professore Taddei
era stata da loro accettata, bensì dalla brutta mancanza di fede,
esclamarono, che bisognava arrestare il Municipio fedifrago. E poichè
il Conte rispondeva con petulanza molta e senno poco, io mi
posi in mezzo alla disputa favellando in questo concetto: «Voi
fate una Rivoluzione;<a class="tag" id="tag716" href="#note716">[716]</a> onde non partorisca le conseguenze che
le sono ordinarie, procurate unire a voi quanti maggiori consensi
potete; non rigettate quelli che vi si offrono.» E siccome
il Conte rispondeva con petulanza molta e senno poco, aggiunsi:
«Voi meritereste essere arrestato!»
</p>

<p>
L'Accusa, come vedemmo, sostiene che io mi opposi alla incoata
Restaurazione, minacciando prima e intimando poi l'arresto
dei signori Digny, Brocchi e Martelli, che venivano ad ammonirmi
di non volere opporre ostacoli alla iniziata opera loro. Il più
lieve rimprovero che possa farsi all'Accusa, è ch'<i>ella non sa
quello che si dice</i>. E la ragione apparisce evidente: suppongasi
vero tutto quanto afferma l'Accusa; concedasi per un momento la
minaccia e la intimazione dell'arresto; sembra che, per accusare
l'uno atto e l'altro come avversi alla Restaurazione, dovesse ricercarsi
la causa che gli motivarono. Ora è provato per dichiarazione
di coloro che di queste minaccie depongono, come non muovessero
già da opposizione; al contrario, dal volere l'Assemblea
esclusa da cooperare al ristabilimento della Monarchia Costituzionale,
e più poi dalla tradita fede, dopo essere stata a questo
fine ricercata dal Municipio, e dopo essersi posto secolei pienamente
d'accordo.
</p>

<p>
In qual guisa i Commissionati del Municipio potevano condursi
<span class="pagenum" id="Page_720">[720]</span>
a intimare l'Assemblea di non opporsi alla incoata Restaurazione,
se, ricercata poco anzi, aveva consentito? Se a questo fine
aveva stampato un Proclama? Se anche sul tenore del Proclama
avevano convenuto?
</p>

<p>
Onde il tribunale della Coscienza Pubblica giudichi fra me e
i miei Giudici, è di mestieri esporre le prove che l'Accusa ha raccolto,
e certo non in benefizio di me. Il Professore Taddei così
depone: «Gli stessi Deputati (che come Commissionati del Municipio
avevano letta e approvata la Notificazione dell'Assemblea,
Digny, Brocchi e Martelli) ritornarono a dire che la <i>fusione dell'Assemblea
col Municipio non era compatibile</i> (dopo averla ricercata!).
Questa risposta non poteva a meno di dispiacere — oltre
a <i>mancare di lealtà verso di me, e verso gli altri</i>.»<a class="tag" id="tag717" href="#note717">[717]</a> L'Avvocato
Panattoni dichiara, che udì <i>lamenti.... sopra un malinteso, che
pareva nato a motivo di non avere il Municipio secondati certi accordi
che dicevansi passati col signor Presidente Taddei, e che resultavano ancora
da un Manifesto stampato</i>. — Il signor Venturucci (avvertasi,
che sopra questo testimone l'Accusa fonda la incolpazione dello
intimato arresto ai Municipali) depone come i signori Conte Digny,
Brocchi e Martelli, <i>si scusavano di avere pubblicato il Manifesto
del Municipio</i> (ed era ragione che si scusassero), <i>e promettevano di
andare d'accordo con l'Assemblea, e combinare</i>. E Guglielmo Conte
Digny, che tanto poco e tanto male le più volte rammenta, nondimeno
su questo proposito dichiara: «È un fatto, che tanto <i>lui</i> (<i>sic</i>)
che tutti quelli, che volevano indurre il Municipio a concertarsi
coll'Assemblea, <i>si appoggiavano</i> specialmente sulla osservazione,
che il Municipio di Firenze aveva bisogno di <i>appoggio</i> dei Rappresentanti
di tutte le Popolazioni toscane per essere riconosciuto
da esse. E fu dietro questa idea che furono <i>redatti</i> (<i>sic</i>)
i progetti di Proclama di cui ho parlato. Anzi uno di questi progetti
era <i>redatto</i> fino dalla mattina da <i>uno</i> dell'Assemblea.»
</p>

<p>
Non è pertanto vero, anzi è turpemente falso, che alla restaurazione
del Principato Costituzionale mi opponessi, quando
facevo sentire la necessità di riunire il consenso universale, e per
atto immediato al partito preso dal Municipio fiorentino; è vero,
<span class="pagenum" id="Page_721">[721]</span>
all'opposto, che la breve disputa nacque dal rifiuto dell'adesione
dell'Assemblea, che il Municipio faceva, dopo averla richiesta, e
accettata. Ed ho creduto allora, e fermamente credo adesso, che
in cotesto modo operando bene meritassi della Patria. Con l'adesione
dell'Assemblea si sarebbe tolto al partito la indole di municipale
che mostrò negli esordii, indirizzandosi perfino col primo
Proclama il Municipio Fiorentino ai soli Fiorentini. Con l'adesione
dell'Assemblea, i fattori del 12 Aprile non avrebbero avuto a
deplorare nel giorno 16 aprile la esitanza di alcuni Municipii,<a class="tag" id="tag718" href="#note718">[718]</a>
nè nel giorno 24 la resistenza di taluni alla manifestazione dello
spirito pubblico, e si sarebbe per essi ottenuto veramente quel
voto universale che avrebbe blandito gli animi e consolate le
memorie.<a class="tag" id="tag719" href="#note719">[719]</a> Con l'adesione dell'Assemblea, Livorno si sarebbe
sottomessa, e quindi tolto via il pretesto come la necessità di
chiamare armi straniere. Con l'adesione dell'Assemblea, non era
mestieri appoggiarsi su le forze che somministrava la Reazione,
le quali trassero il Municipio e la Commissione aggiunta, repugnanti
certo, ma obbedienti allo impulso della necessità, oltre ai
confini stabiliti. Con l'adesione dell'Assemblea, non veniva nel Municipio
e nella Commissione aggiunta la paura, e con essa la infelice
compagnia di esilii, di carcerazioni, di famiglie disfatte, e
di sventure che ormai mano di uomo non può riparare, e quella
di Dio può consolare soltanto. Con l'adesione dell'Assemblea, il
Municipio e la Commissione molte morti che ci hanno contristato
potevano evitare. Con l'adesione dell'Assemblea, voi non avreste
avuto bisogno di giostrare meco con la lancia di Giuda.
</p>

<p>
Voi, usurpando il mio disegno, voi, ritorcendo contro me ingratamente
gli apparecchi con tanta fatica e tanto pericolo condotti
a termine, quasi finale, avete guasto il presente e l'avvenire;
poichè avvertite, che qui considerato e qui fu scritto, come le commozioni
popolari fossero di augumento a Roma, avvegnadio colà con
una legge si concludessero, mentre partorirono la perdizione di Firenze,
<span class="pagenum" id="Page_722">[722]</span>
terminando quaggiù con offesa nelle persone e negli averi.<a class="tag" id="tag720" href="#note720">[720]</a>
Quando, falliti i vostri disegni, gittaste un grido, voi nol voleste confondere
col gemito universale; anche in quello voleste lasciare una
memoria di superbia e di odio: «Se gli avvenimenti del 12 aprile
dovevano avere questa conchiusione, meglio era che non fossero
accaduti, <i>e che coloro, che condussero la Toscana a questa dura
necessità, fossero gli attori di questa ultima parte del Dramma ignominioso</i>.»<a class="tag" id="tag721" href="#note721">[721]</a>
I Parti ferivano fuggendo; voi mordete spirando: e
pure, invece di mordere me, offendete voi stessi: infatti qui sta
appunto la condanna vostra; se voi non eravate certi di fare meglio
di me, se l'opera di Parte non vi ha procurato meno triste
sorti di quelle che andavate predicando sarebbero uscite dalle
mie mani, dovevate lasciarmi fare. Però io non dimentico, nè tampoco
voi stessi dovete obliare, che me giudicaste degno di salvare
<i>quel più si potesse dell'onore e della indipendenza nazionale</i>; me animaste
ad usare <i>per la salute della Patria i mezzi che la esperienza
mi avrebbe saputo consigliare più opportuni ed efficaci</i>; me confortaste
a perdurare nella impresa, offrendo il soccorso e il <i>concorso dei
poteri municipali</i>.<a class="tag" id="tag722" href="#note722">[722]</a> Sono questi essi i concorsi vostri? È questo il
sapore dei vostri soccorsi? Perchè dopo avermi tradito mi avete
oltraggiato? E perchè dopo avermi onorato mi avete detto obbrobrio? — Ma
poco importa essere rigettato da voi; a me basta, che
non mi repudii il Paese, e mi conservi la benevolenza che io spero
non essermi demeritata.<a class="tag" id="tag723" href="#note723">[723]</a>
</p>

<p>
Ma non è da voi che mi tocca adesso a difendermi; bensì
dall'Accusa, a cui mi avete consegnato nell'orto.... voleva dire
nella Fortezza di San Giorgio. Ora che ho dimostrato come la minaccia
e la intimazione dell'arresto, quando pure fossero avvenute,
avevano lo scopo diametralmente opposto a quello finto dall'Accusa,
<span class="pagenum" id="Page_723">[723]</span>
io dimostrerò che non sono, e non possono essere vere.
</p>

<p>
Tre sono (e pare impossibile!) i deposti sopra i quali fonda
questa incolpazione l'Accusa. Primo è Digny, succede Brocchi,
viene ultimo Venturucci. Io non dirò come i due primi, così facendo,
tentano onestare il tradimento di cui mi dolgo; non osserverò che
mendaci sempre con gli altri, e il primo lo è quattro volte con sè
stesso sopra un medesimo punto; non dirò nemmeno che ambedue
confusi, perplessi, contradittorii, sono costretti (per paura di sentirsi
rimproverare dallo stesso Ministro processante) a ripetere, — il primo
fino a quattro volte, — che non sa, non ricorda, ha perduto la memoria
dei particolari, — forse egli, forse altri s'inganna, — e tali altri
rifugii per cui si rendono da per sè stessi spregevoli assai più
che altri non potesse fare; — tutto questo, e non è poco, passeremo;
confrontiamo i deposti:
</p>

<p>
«<i>Digny</i>. — Nacque fra noi e <i>parecchi di loro</i> una discussione
viva e confusa intorno al Proclama già pubblicato dal Municipio,
col quale annunziava assumere a nome del Principe la direzione
dei pubblici affari. <i>Io non rammento con sufficiente precisione
i dettagli (sic) di cotesta discussione; — solo mi sovviene</i> che il
signor Guerrazzi rivolgendosi agli adunati diceva: — Voi avete
fatta una Rivoluzione, — <i>e per poco che le cose sostassero</i>, e che
piacesse agli adunati, egli ne avrebbe fatto arrestare i Componenti,
i quali designava con le parole: <i>questi Signori</i>; per il che
io non posso asserire s'egli volesse intendere tutti i Componenti
del Municipio, o la Deputazione quivi presente. A queste
parole sollevavasi una <i>certa confusione</i> fra i presenti, ma, domandata
la parola da me e dal Brocchi, facemmo successivamente
intendere, che le conseguenze di un passo simile sarebbero
state gravissime, e ricadute su le persone di chi <i>le avesse
ordinate</i> (<i>sic</i>), per cui sorsero proposizioni di conciliazione, e una
deputazione si formò che ci accompagnò al Municipio.»
</p>

<p>
«<i>Brocchi. — Rapporto</i> (<i>sic</i>) al primo incontro, noto la circostanza
che l'Avvocato Guerrazzi, rimproverando al Municipio di
andare a promuovere la guerra civile, disse: — <i>che sarebbe stato
capace di fare arrestare tutti i componenti del Municipio</i>. Il Dottore
Oreste Ciampi e il Professore Emilio Cipriani, presenti, <i>insistevano
che si arrestassero quei Componenti del Municipio</i>, che allora
nella Sala si trovavano, ed io ed il Conte Digny replicammo,
che ponessero mente a tale arresto.» E più oltre da capo:
<span class="pagenum" id="Page_724">[724]</span>
«questa proposizione volevano si portasse all'atto il Dottore
Ciampi, e il Professore Cipriani.»
</p>

<p>
«<i>Venturucci</i>. — Mi rammento <i>benissimo</i> che Guerrazzi alzatosi
in piede, e con veemenza, disse queste parole: — Signori,
voi avete fatta una Rivoluzione; voi vi rendete <i>responsabili</i> delle
conseguenze che ne possono derivare. Sì, voi avete fatto una Rivoluzione,
ed io sarei capace di farvi arrestare tutti: <i>anzi, siete
tutti in arresto</i>. Cui Digny replicò: <i>Signori, pensino a quella che
fanno</i>: — faceva riflettere di più all'Assemblea non essere in
numero sufficiente per deliberare, che ormai era evidente qual
piega prendevano le cose. — Il signor Guerrazzi mutò tono, e
con voce calma parlò con quelli del Municipio, <i>che si scusavano di
avere pubblicato un Manifesto, e dichiaravano essere pronti a mettersi
d'accordo con l'Assemblea, e di concertare le cose</i>.»
</p>

<p>
Ora questa <i>intimazione</i> di arresto non può essere vera, perchè
me ne mancava l'autorità, e me ne mancava il potere. Mi
mancava l'autorità per queste ragioni: il fatto del Presidente dell'Assemblea,
confermato dai Deputati presenti, di unirsi al Municipio
per provvedere alla salute della Patria, mi aveva tolto il mandato
di Capo del Potere Esecutivo; e così ritenni, e così dissi; vedremo
più tardi quando il Municipio andava in cerca di un pretesto
per onestare la sua brutta azione, e non l'aveva ancora trovato,
fare annunziare che a me repugnante aveva svelto di mano
il potere: ma poi, considerando ch'ella era questa troppo grossa
bugia, variò con l'<i>arresto</i>; la verità è, che io con animo lietissimo
appresi la novella di essere esonerato da tanto carico, e che fino
dalla sera precedente aveva dettato una renunzia spontanea, la quale
deve essersi trovata nella stanza che occupavo in Palazzo Vecchio.
</p>

<p>
Mancavo di potere immediato, perocchè, verun corpo di guardie
stanziando alla Camera, dove io non avessi preteso stringere
con una mano sola i tre colli dei Municipali, non si sa davvero
comprendere come gli avrei potuti arrestare; e se non avevo armi
allora, peggio era da aspettarmi nel seguito, dacchè, trovato modo
in mezzo a cotesto trambusto d'interpellare il Generale Zannetti
intorno alle disposizioni della Civica, n'ebbi in risposta: <i>nella massima
parte sembrargli decisa ad appoggiare il Municipio</i>.
</p>

<p>
Da siffatta scienza, in quel punto e non prima di allora acquistata, — insieme
alla ignoranza di cotesto caso, espressa parlando
al Maggiore Diana, e scrivendo al Maggiore Basetti, — non
<span class="pagenum" id="Page_725">[725]</span>
meno che dalla contemporanea notizia del convenuto fra l'Assemblea
e il Municipio di concertare le provvidenze per la salute della
Patria, imparai che mi era stato ritirato il potere, e che ormai
poteva sperarsi che ladronecci non sarebbero successi, <i>omicidii
non rinnuovati</i>; insomma il motivo, temuto reazionario ed anarchico,
diventava politico, e tendente al fine, che fra <i>tre</i> giorni ancora,
in virtù di solenne deliberazione dell'Assemblea Costituente,
avrebbe conseguíto pacificamente il Paese.
</p>

<p>
Esaminiamo i tre deposti. — Quello del Conte accenna a cosa
non presente, bensì da farsi in futuro, e sotto due condizioni: la
prima, che le cose sostassero; la seconda, che agli adunati piacesse.
Quello del Brocchi spiega una propensione, non volontà
determinata, a operare cose presenti, o future. Quello del Venturucci
dichiara: volontà portata all'atto. Tutto questo che monta?
Importa: che un deposto per necessità esclude l'altro; — importa:
che da un uomo comecchè versato mediocremente, non dirò nelle
regole della ermeneutica forense, ma in quelle della Logica e del
senso comune, dovrebbersi rigettare tutti i deposti. Invece l'Accusa,
che sta insieme con la Logica come gennaio con le more, gli
allega tutti, comecchè si contradicano, e si elidano, in prova del
medesimo fatto! — Oltre il contrasto fra loro, che gli rende inattendibili,
per poco che tu rifletta su quello del Digny, tu vedi correre
i vermini della bugia su tutte le sue parole; infatti, come poteva
egli prendersi travaglio di un partito che doveva effettuarsi
in avvenire impossibile? Come richiamare l'attenzione degli
adunati su le conseguenze di cosa non avvenuta, e che non poteva
accadere? Come ammonire le <i>persone</i> dei pericoli a cui si avventuravano
per colpa di una minaccia partita unicamente da me? Il
Brocchi almeno si mostra meno stolido, se non più verace, poichè,
le minaccie da lui si affermano di arresto immediato, e veramente
furono per la parte dei signori Ciampi e Cipriani, ma nel senso di
rammarico di mancata parola; e poichè da più era mossa la minaccia,
sta bene eziandio che a più lo ammonimento si dirigesse. L'Accusa
pertanto, comecchè alleghi tre deposti discordi, tuttavolta si fonda
sopra uno solo (altra prova di senno nell'Accusa!), ed è quello
del Dottore Venturucci. Conoscendo la lealtà dell'uomo onorandissimo,
io viveva sgomento e dubitava della mia memoria, quando
venne a confortarmi la lettura del suo esame, dove dichiara: «Rispetto
alla prima domanda, cioè se il Guerrazzi accogliesse benignamente
<span class="pagenum" id="Page_726">[726]</span>
la proposta della Deputazione <i>nella Sala delle Conferenze</i>,
ripeto quello che ho annunziato — e <i>presso a poco disse le
parole che ho riferito</i>, — ma tardò poco a calmarsi e a convenire
con i signori Municipali; ed è da notarsi eziandio che il Guerrazzi
era già alterato per alcuni rimproveri che gli avevano
fatto di non essere comparso, secondo il convenuto, la sera antecedente
nella ora stabilita all'Assemblea.» Non deponendo
pertanto il Dottore Venturucci assolutamente, ma <i>a un dipresso</i>, non
è da dubitarsi neppure un momento, che non sia per trovare
esatta la mia narrativa, molto più che stando egli dal lato opposto,
in fondo della tavola lunghissima, e lontano dal gruppo dei
disputanti, non distinse da cui si partisse la intimazione dello arresto,
la quale in vero fu fatta, come ho avvertito, per la parte
dei signori Cipriani e Ciampi, e secondo che per bene due volte dall'avvocato
Brocchi ancora si dichiara. — Nè già si creda che io qui
arresti la dimostrazione: io vo' perseguitare l'Accusa con la verità,
com'ella mi ha perseguitato con la fallacia. Il Cavaliere
Martelli, uno dei tre Municipali, interrogato, depone: che, quando
egli venne col Conte Digny e col Brocchi per la seconda volta all'Assemblea,
vi trovò anche me, e che a lui rivolgendo la parola
mostrai: «propensione grandissima per conciliare le cose, e gli
dissi: farmi paura i Partiti, e dichiararmi parato a tutto per
metterli d'accordo;» inoltre, contestatogli il deposto del Conte
Digny su le <i>minaccie</i>, risponde francamente: «Io non intesi
cotesto discorso <i>di certo</i>; può essere che l'abbia fatto quando
non vi ero io» (e questo non poteva darsi, perchè si presentò
con gli altri, e la disputa avvenne alle prime parole). «<i>Al Municipio
in cotesto giorno sentii parlare delle minaccie di arresto
state fatte contro il Municipio da alcuni Deputati, ma non intesi includere
fra essi il Guerrazzi</i>.» Ed è questo il secondo riscontro
della verità della mia narrativa, e della fallacia del supposto dell'Accusa. — Terzo
riscontro: Panattoni, Avvocato, attesta che dai
colloquii uditi rilevò che minaccie veramente non accaddero, ma
rammarichi <i>per la parte di alcuni Deputati</i>, e <i>forse</i> anche del
Capo del Potere Esecutivo, a cagione che il Municipio non avesse secondato
gli accordi che si dicevano passati col signor Professore
Taddei, e resultanti ancora dal Manifesto stampato, ecc.<a class="tag" id="tag724" href="#note724">[724]</a> Quarto
<span class="pagenum" id="Page_727">[727]</span>
riscontro: Panattoni, Avvocato, condottosi al Municipio per proporre
temperamenti conciliatorii, ascolta urli di gente tumultuante che
dice: essersi deliberato arrestare il Municipio; ond'egli esce ad arringare
cotesta turba per ismentire la <i>voce calunniosa, non si sa come diffusa
fra il Popolo, e Digny conferma la verità della buona intelligenza che
passa fra l'Assemblea e il Municipio</i>.<a class="tag" id="tag725" href="#note725">[725]</a> Quinto riscontro: Panattoni, Avvocato,
espone, che fu detto, e gli pare anche da qualche Deputato,
che il Dottore Venturucci narrasse poco dopo questo fatto, ma che
fu giudicato un suo male inteso. Sesto riscontro: Se le minaccie in
discorso fossero state profferite da me, e ritenute temibili dai
Municipali, non è da credersi ch'eglino si sarebbero per un'altra
volta, come fecero, commessi in mia potestà. Settimo riscontro:
Se io avessi bruscamente intimato l'arresto al Conte, breve ora
dopo trattenendosi col Chiarini non gli avrebbe dimostrato dispiacenza
per non essere io stato accettato, com'egli ne faceva
istanza, a parte della Commissione Governativa.<a class="tag" id="tag726" href="#note726">[726]</a> Ottavo riscontro:
Nel giorno 14 aprile il Conte trova il Chiarini Segretario al
Ministero dello Interno, e gli dice: «Giusto, aveva bisogno di vederti;
insomma, tentano fare una Reazione?» Interrogato da
cui, risponde: «Dagli esagerati.» Ed ingegnandosi il Chiarini di
provargli cotesto suo concetto fallace, il Conte soggiunge: «Ma
intanto volevano ieri l'altro arrestare il Municipio.» Chiarini
di nuovo: «Non ho sentito dire niente di questo, e non lo credo.»
E il Conte: «<i>Eppure mi viene assicurato che lo dicesse il Guerrazzi</i>.» — «Io»
obiettava Chiarini «non lo crederei nè anche se glielo
avessi sentito dire.»<a class="tag" id="tag727" href="#note727">[727]</a> Digny tacque; Chiarini fu dispensato
prima, poi dimesso dallo impiego. Io ho notato come il proverbio,
che corre fra noi, dice: chi il suo can vuole ammazzare, un pretesto
sa trovare; — ma Digny non seppe trovare neanche il pretesto,
dacchè il <i>Conciliatore</i> del 13 aprile annunzia un motivo per giustificare
la trama ordita a mio danno, ma, parendogli che non
potesse reggere in confronto degli atti miei, va in cerca di un
altro, e, come vediamo, non è più felice adesso. E quale il pretesto
affermato nel 13 aprile dal <i>Conciliatore</i>? Eccolo, e somministra
il nono riscontro della verità delle mie parole:
</p>

<p>
<span class="pagenum" id="Page_728">[728]</span>
«Il Dittatore Guerrazzi <i>ostinavasi</i> nel ritenere nelle mani un
potere rimasto senza valore. <i>Alcuni Deputati</i> ostinavansi a <i>rivaleggiare</i>
(<i>sic</i>) di forza col Municipio. <i>Non mancò tra loro chi chiedesse
fosse posto in istato di accusa il Municipio e la Commissione aggiunta</i>.» — Pretesto
alla iniqua guerra nel 13 aprile era la mia
renitenza a lasciare il Potere; la proposta di porre in istato di accusa
il Municipio e la Commissione annunziavasi sì, ma ad alcuni
Deputati attribuivasi; trovata debole la prima calunnia, estendono
anche a me, anzi unicamente a me, la seconda; però che nella
musica della calunnia s'impari maravigliosamente presto a trapassare
da una nota all'altra.
</p>

<p>
Dunque è chiarito: non essermi opposto alla Restaurazione,
ma invece adoperato onde riuscisse subitamente universale e felice; — avere
rampognato i Municipali, non già della iniziata Restaurazione,
bensì di slealtà per mancata parola, e di periglioso consiglio,
convertente a vittoria meschina di Partito quella deliberazione,
che per essere dentro e fuori proficua doveva e poteva presentare
i caratteri che ho qui avanti notati: — non avere minacciato,
molto meno intimato l'arresto di persona.
</p>

<p>
Con tale e siffatto <i>lusso</i> di prove in contrario, la imperterrita
Accusa scrive, senza che la mano le tremi, come io nello intento
di oppormi alla Restaurazione un po' <i>compita</i>, un po' <i>incoata</i>, minacciassi
prima, intimassi poi l'arresto ai Municipali. Le mie parole
dovrebbero suonare severe a carico di quanti nei Documenti dell'Accusa
parteciparono, ma taccio, e raccomando al Paese Civile,
ai Governanti nostri, al Principe nostro temperantissimo, considerare
se per questa via si renda rispettabile l'Autorità, e veneranda
la Giustizia, salute estrema di società commosse.
</p>

<p>
Riprendo la mia narrazione. I motivi che mi persuadevano a
insistere, perchè il Municipio deponesse il pensiero di camminare
disgiunto dall'Assemblea, erano di due sorte: i primi di onestà, e
fu dimostrato; i secondi di politica convenienza, e gli esposi ai
Commissionati Municipali che ne rimasero percossi così, che, condannato
lo intempestivo Manifesto, promisero correggerlo. «Il Municipio»
io diceva «si propone due fini parimente ottimi, e necessarii:
preservare il Paese dalla invasione straniera, mantenere
incolumi le libertà costituzionali; in quanto a me, avevo disposto
le cose in modo, che la Restaurazione in guisa diversa,
che mi sembrava più onorevole, e ad un punto più sicura, si
<span class="pagenum" id="Page_729">[729]</span>
operasse; ma l'uomo trama e la fortuna tesse. Quello ch'è
stato è stato, ed ormai tutto lo studio nostro si ha da riporre
in questo, che ciò che ebbe mal principio riesca a prospero
fine. Importa massimamente che non si manifesti dissenso in
veruna parte delle Provincie, e che il moto si dilati universale
e spontaneo. A conseguire un tanto scopo, parmi, non che utile,
necessaria l'adesione dell'Assemblea, per rimuovere l'obietto
che taluno potesse fare, questo essere un partito imposto da
Firenze, non consentito da Toscana tutta.<a class="tag" id="tag728" href="#note728">[728]</a> Versiamo in cosa di
pericolo grandissimo, procuriamo con sommo studio evitare
ogni accidente capace a fornire appiglio o pretesto di offenderci.
Quando anche l'adesione dell'Assemblea non vi paresse necessaria,
e forse nemmeno utile, accettatela tuttavolta per misura di
cautela, che negli eventi dubbiosi non è mai troppa. Se nel rifiuto
ostinandovi ne venisse a nascere danno, pensate, a qual carico
voi vi esporreste? Di faccia al Paese voi sareste tenuti a rendere
conto di qualunque sventura potesse succedere. Comprendo
voi andare orgogliosi della presa iniziativa; voi non volete
dividere con altri la gloria delle durate fatiche, per infrenare
l'anarchia e la parte repubblicana; voi non consentite partecipare
con nessuno l'onore dei pericoli corsi, per apparecchiare
questo evento; e sia così; la sua parte ad ognuno:<a class="tag" id="tag729" href="#note729">[729]</a> ma adesso,
dato bando ai consigli della vanità, vediamo insieme quali rimedii
possiamo apportare alle fortune afflitte della Patria.»
Piacquero i consigli e le parole; suonavano uguali a quelle che
adoperò più tardi il <i>Conciliatore</i>, Giornale di cotesto Partito, — con
una differenza però: che io le diceva di cuore, egli per finzione;<a class="tag" id="tag730" href="#note730">[730]</a> — e
fu risoluto che una Deputazione dell'Assemblea si conducesse
al Municipio per confortarlo di non operare scissura, e starsi
<span class="pagenum" id="Page_730">[730]</span>
unito per carità di Patria. Affermano testimoni degni di fede, che
per me in questa occasione si dettasse una carta,<a class="tag" id="tag731" href="#note731">[731]</a> dove erano indicate
le guise dell'operare congiunto dell'Assemblea col Municipio;
e questo dimostrerebbe quale e quanto studio da me si ponesse,
onde la bene iniziata alleanza non si disfacesse, e a fine fruttuoso
s'incamminasse. Questi consigli e queste profferte andavano a presentare
al Municipio il Generale Zannetti e l'Avvocato Panattoni,
accompagnati dal Dottore Venturucci, e dai tre Municipali, Digny,
Brocchi e Martelli. Quivi giunti esposero la commissione, la sostennero
con buoni argomenti, sicchè fu <i>di nuovo statuito solennemente
che, in tanta opera, Municipio e Assemblea avrebbero proceduto
congiunti</i>.
</p>

<p>
Tardando le risposte, fu avviso di condurre l'Assemblea nel
Palazzo Vecchio, però che la Camera, non avendo chi la guardasse,
poteva di leggieri, siccome già minacciavano, essere forzata;
e così fu fatto. Tornarono alla perfine i Municipali, Digny,
Brocchi e Martelli, e poichè, secondo quello che <i>Panattoni</i> racconta,
le profferte nostre erano state con lieta fronte accolte dal Municipio,
vuolsi credere che per accordarsi con noi intorno alle ulteriori
operazioni venissero; — tutto al contrario: essi venivano ad
accertarci, che il Municipio, rigettata ogni proposta di conciliazione,
<span class="pagenum" id="Page_731">[731]</span>
aveva deliberato di fare da sè solo. — Commosso da questo partito,
di cui prevedevo e sentivo gli effetti perniciosi, con quelle
parole che la profonda convinzione sa suggerire meglio persuasive,
io supplicava a considerare i mali a cui stavano per esporre la
Patria. Livorno alle ordinanze del Municipio Fiorentino non era da
credersi si volesse sottomettere, e la ragione non importava che si
dicesse; e il suo dissenso solo guasterebbe l'armonia del disegno,
e metterebbe in repentaglio tutto il bene che si auguravano ricavare
da quello. «Ma che cosa è mai» io domandava «questa durezza?
Qual tristo genio v'insinua nell'animo i fatali consigli?»
Mi avvertirono come i loro Dottori avessero considerato, che l'unione
dell'Assemblea col Municipio veniva a contaminare la origine governativa
di questo, e forse a metterlo in imbarazzo co' Rappresentanti
delle Potenze Estere da cui speravano protezione. Alle quali
ragioni io fervidamente rispondeva: «Ed è prudenza questa, per
guardare fuori di casa, trascurarla dentro, e per una protezione
dubbia, che non verrà forse mai, non attendere a pericolo sicuro
che accadrà di certo? — E poi anche a questo vi ha rimedio,
e pronto; uditelo se vi talenta. — Io sarei di avviso, che
si mettesse fra noi una proposta a partito; la quale, deliberata,
si pubblicasse con le stampe, e dicesse:
</p>

<p>
«Il Municipio fiorentino, provvedendo alla salute della Patria,
ha deliberato restaurare il Principato Costituzionale in Toscana,
e assumere il Governo Provvisorio del Paese, finchè non
abbia disposto in altro modo la Corona. L'Assemblea Costituente
Toscana, considerando che il Municipio fiorentino con
questa sua Deliberazione altro non abbia fatto che prevenire il
suo voto, aderisce pienamente alla deliberazione, dichiara il suo
mandato adempito, e, lasciando al prelodato Municipio la cura
di condurla a compimento, si scioglie.» Proponevo eziandio
che il Generale Zannetti e il Professore Taddei si chiamassero a
parte della Commissione Governativa per senso di convenienza;
e ciò tanto più agevolmente potevano assentire, in quanto che
Zannetti avessero già chiamato, e il Professore Taddei fosse per
ogni conto meritevole di tanto onore. I Municipali accettarono la
mia proposta piuttosto con esultanza che con soddisfazione; come
savissima e opportunissima la lodarono; e commisero la cura di
compilarla a taluno dei presenti; e questi sì fece, ma, letto lo
scritto, non parve suonasse, e veramente non suonava, a dovere;
<span class="pagenum" id="Page_732">[732]</span>
onde Guglielmo Conte Digny prese a dire: «Troppo più mi garbavano
le parole del signor Guerrazzi; via, signor Guerrazzi,
la prego non le sia grave di scrivere ella stessa quanto ha
proposto.» Al che risposi lo avrei fatto molto volentieri; se non
che sentendomi, pei tanti travagli patiti, un po' confuso di mente,
io gl'invitava a lasciarmi solo; e questo di leggieri assentirono.<a class="tag" id="tag732" href="#note732">[732]</a>
</p>

<p>
<span class="pagenum" id="Page_733">[733]</span>
Qui fu — e il cuore mi si stringe a raccontarlo, — che letta
la minuta dello scritto, e andata altamente a grado ai Commissionati,
il signor Digny con tale una sembianza, — che parea Gabriel
che dicesse: <i>Ave</i>! — mi parlava le parole, che per certo egli deve
aver fatto stampare nel <i>Conciliatore</i> del 14 aprile 1849: «Si stringano
dunque i Liberali intorno al Vessillo Costituzionale, salvino
con esso gl'interessi della Libertà, salvino le ragioni dell'avvenire.....
Gli errori comuni saranno argomento di reciproco compatimento;
i sagrifizii che tutti faranno delle private opinioni
saranno cagione di reciproca stima; la cooperazione di tutti a
ristorare i mali passati sarà garanzia di nuova concordia.» Bene
è sciagurato quegli di cui il cuore sta duro a questi nobili inviti;
ma come ha da considerarsi l'uomo che fabbrica dei sensi magnanimi
e santissimi una coltella per tagliarti proditoriamente i garretti? — Nè
qui si rimasero i fervorosi favellii del Conte, che me
lodava tuttavia e levava a cielo per l'ottima mente dimostrata
sempre, e più che mai scongiuravami a soccorrere la Patria;
ed io commosso rispondeva: «O che credete, che la
Patria prema a me meno che a voi? Salvate le Libertà Costituzionali.
Spero andrà bene ogni cosa, ma temo che da Livorno
voglia venire opposizione; pure io mi vi porterò subito, e opererò
in maniera, mercè lo aiuto degli amici, che stia contenta
al fatto; però considero che Livorno è ingombra di gente straniera,
la quale non ha cuore, nè interessi toscani, e questa
per certo farà resistenza. Bisognerebbe, se il mio presagio
si avverasse, e si avvererà di certo, avere autorità di
farla arrestare e allontanarla: ora a me simile autorità è
venuta a mancare, e non potrei ordinare l'arresto di persona
senza offendere le leggi. Se vi pare bene, datemi facoltà
capace a ovviare questo temuto impedimento, e riposate sopra
la mia fede tranquilli.» Il Conte Digny accolse premurosamente
la proposta, e mi domandò quando contavo di partire
per Livorno; alla quale interrogazione avendo risposto: «subito,
col treno della Strada ferrata delle 4;» egli mi fece osservare,
<span class="pagenum" id="Page_734">[734]</span>
come nello spazio breve di tempo non avrebbe potuto procurarmi
la commissione in discorso, e ch'egli trovava opportunissimo mi
fosse conferita; però pregarmi a volere attendere fin dopo le ore
ventiquattro, ch'egli sarebbe allora venuto a portarmi la spedizione
necessaria. «E come potrò partire io dopo le 24, se non vi
sono altre partenze?» gli osservai; ed egli rispose: <i>con treno speciale</i>.
Qui certamente fu, che narrando io la mia amministrazione
avermi stremato di pecunia, così che pochi paoli mi erano rimasti
addosso, e non potere commettere la spesa, piuttosto grave a
privato, di un <i>traino a posta</i> per la Strada ferrata, il Cavaliere
Martelli, generoso e buono, soggiunse: «Non essere di ostacolo il
danaro.» Ed io credei ancora profferire le parole che ho detto di
sopra, avvegnadio già sentissi romoreggiarmi attorno certe male
voci di danari espilati, che nella sera poi si convertirono apertamente
con infamia eterna di chi le suggeriva alla plebe sciagurata
in: «<i>ladro</i>!»<a class="tag" id="tag733" href="#note733">[733]</a> Allora il Conte soggiunse: «Dunque mi dia
parola aspettarmi;» ed io: «Le do parola;» e ci toccammo
le mani.
</p>

<p>
Per completare il racconto, mi giovo adesso della relazione
che mi fanno pervenire testimoni oculari dei casi che narro. Letto
lo scritto che fu da me dettato a richiesta del Digny, e approvato
largamente così dai Municipali come dai Deputati, era rimesso al
Municipio dai signori Dottor Venturucci, Alimonda, Digny, Brocchi
e Martelli. Il Municipio, accolto il messaggio, e consideratolo,
invitò i messaggeri Dottore Venturucci e Alimonda a ritirarsi, per
deliberare; indi a breve richiamati, ebbero a sentirsi dire: il Municipio
essere ormai deciso operare solo, e respingere dal suo seno
qualsivoglia rappresentante della Costituente Toscana. Allora il
Dottore Venturucci, altamente compreso della convenienza di accettare
il proposto temperamento, sia perchè si effettuasse istantanea
<span class="pagenum" id="Page_735">[735]</span>
l'adesione delle Provincie, in virtù del voto dei loro Rappresentanti,
sia pei riguardi dovuti ai Deputati, i quali pure animosamente,
e non senza pericolo, avevano avversato la proclamazione
della Repubblica e la Unificazione con Roma, prese prudenti raziocinii
a discorrere, affinchè il Municipio dalla deliberazione sconsigliata
si remuovesse; e poichè vide ogni ragionamento tornare
vano, esortò i signori del Collegio a darsi cura perchè ai Deputati
tutti, ed a me, fosse fatta amplissima abilità di partirci sicuri
in qual parte meglio ci talentasse. <span class="smcap">La Commissione Governativa
e il Municipio, unanimi, non solo assentirono, ma solennemente
promisero osservare la proposta del Dottor Venturucci, e
Gino Capponi, stretta la mano al Dottore, lo lodò per la solerte
umanità di averla fatta</span>.
</p>

<p>
Mentre attendevamo la risposta per la parte del Municipio, ci
venne referito come una turba di plebe commossa già schiamazzasse
dicendo vituperio all'Assemblea, ed a me. Il Colonnello
Tommi, sedendomi accanto, mi offeriva condurmi seco lui nella
vettura che l'aveva condotto, e che lo aspettava a piè dell'uscio
del Palazzo in via dei Leoni; io lo ringraziai, ma non ricordo, se
la data fede di non partirmi allegassi. Il Ministro Manganaro poco
dopo propose di andare per una carrozza di posta, e trarmi di là,
ed anche questa gentile esibizione venne da me rifiutata, fermo
nel proponimento di osservare, come fra la gente dabbene si costuma,
la parola.
</p>

<p>
Digny e Brocchi, furono quelli che vennero a significare la
ripulsa, ed a me, cui pareva che in quel giorno Dio ne volesse
male, però che i nostri antichi costumassero dire: «Dio a cui
vuol male toglie il senno,» riuscì molestissima. Io non sapeva
comprendere come da uomini savii potesse rigettarsi il voto istantaneo
di una adesione complessiva, preferendo correre le dimore,
le perplessità, e i pericoli dello sperimentare le molteplici ed individue
volontà municipali. Davvero, se fu sapienza questa, io
confesso di non conoscere più che cosa sia insania! Però non mi
sapevo dare pace, e, nello intento di accomodare la vela al vento
superbo che soffiava, per ultimo proposi che, messo da parte ogni
concetto di accogliere nel loro seno due Rappresentanti dell'Assemblea,
il Municipio e la Commissione stessero contenti al Decreto
che l'Assemblea avrebbe pronunziato in questa sentenza:
«Aderisce all'operato del Municipio e si discioglie;» e se ne
<span class="pagenum" id="Page_736">[736]</span>
giovassero. — Le ragioni che io dicevo così prorompono evidenti
dalle viscere stesse del soggetto, che Digny, rimastone commosso,
mi richiese di ciò pure gli facessi scrittura, ed anche in
questo il compiacqui. Tale è la carta a cui forse allude nel suo
esame l'Avvocato Brocchi, e non ricorda portata al Municipio; poichè
per l'altra, precedentemente rimessa, è vero quanto fu detto
di sopra, ed anzi, oltre al doversi trovare negli Archivii del Municipio,
taluno dei Priori ne trasse copia per uso privato. In questa
congiuntura insistendo io su Livorno, e confortando il Conte a
pensare alle difficoltà che potrebbero sorgere da quella parte;
egli alla presenza del Chiarini mi richiamò ad osservare la mia
promessa di aspettarlo la sera, rinnovandomi la sua, che il Municipio
e la Commissione mi avrebbero fatto partire munito
delle domandate facoltà, per treno speciale; e qui pure successero
i fatti che depone il Chiarini, nella parte seguente del suo
esame: «Le idee di Restaurazione nel signor Guerrazzi non
erano ignote ad alcuni componenti il Municipio di Firenze;
ciò è tanto vero che, allora quando nel 12 aprile 1849 ebbe
luogo quel rovescio, e fu creata la Commissione Governativa,
fu proposto che il Guerrazzi si comprendesse nella Commissione,
e tale proposizione fu appoggiata molto dal Segretario
del Ministro di Francia, e sostenuta da quelli del Municipio
che lo conoscevano bene. Oltre il prefato Segretario,
potrebbe attestare questo fatto il Conte Digny, il quale, allorchè
più tardi venne nelle stanze del Ministro della Guerra,
disse al signor Guerrazzi: dispiacergli che non fosse stato accettato
per uno dei componenti la Commissione Governativa;
e facendo sperare che la sua proposta sarebbe stata accolta dal
Municipio, <i>lo pregò</i> a fargliene la minuta, la quale da questo fu
fatta e consegnata al Digny. Questo discorso del signor Digny,
pare a me che provi abbastanza la sua persuasione intorno alla
tendenza del signor Guerrazzi a restaurare il Principato Costituzionale,
imperciocchè diversamente il Digny non si sarebbe
attentato di <i>richiedere</i> il Guerrazzi a stendergli cotesta minuta,
ch'egli subito, e volentierissimo dettò, ringraziando il signor
Digny delle premure che diceva avere fatto per lui onde nella
Commissione Governativa si comprendesse, aggiungendo che
non avrebbe accettato, atteso il modo col quale il cambiamento
politico era avvenuto.»
</p>

<p>
<span class="pagenum" id="Page_737">[737]</span>
Dopo piccolo spazio di tempo mi comparvero innanzi i signori
abate Bulgarini e Capaccioli, incumbenzati dal Municipio
e dalla Commissione Governativa a parteciparmi la giunta
loro imminente, e il <i>desiderio</i> che <i>sgombrassi</i> il Palazzo. Il
signore Bulgarini <i>per commissione speciale del Conte Digny mi domandava
dov'egli avesse potuto rivedermi la sera</i>; razionale ricerca
a cui bene intende, perchè, nel presagio che io rendendomi allo
invito cortese sgombrassi il Palazzo, il buon Conte voleva sapere
in quale orto.... voglio dire <i>in qual parte avesse potuto darmi, secondo
il convenuto.... la risposta</i>. Dissi: «Mi sarei ritirato nelle mie
stanze; attendere il Conte nella sera colà.» Il Capaccioli andò
a portare la risposta al Conte, Bulgarini attese a fare schiudere
i passi che dal Palazzo conducono alla Camera dei Deputati.<a class="tag" id="tag734" href="#note734">[734]</a>
</p>

<p>
Intanto che il signor Bulgarini e i custodi indugiavano in
questa faccenda, io accolsi i Deputati in casa mia. Indi a breve
vennero ad avvisare aperta la strada; chiunque volesse potersene
andare liberamente, dove meglio gli talentasse. Parecchi fra i Deputati
pregarono, e con reiterate istanze sollecitarono affinchè
seco loro io mi partissi; ricusai sempre, allegando la promessa
di aspettare fino a sera la Commissione del Municipio; però gli
accompagnai per le scale, e per la sala alta del Palazzo, e poi
mi ridussi da capo nelle mie stanze. Poco dopo mi visitarono
i signori Generale Zannetti e Colonnello Nespoli, il quale mi consigliò
a mettermi in salvo, offrendomi mandare una compagnia
di Guardia Nazionale per tutelarmi, andando alla Via ferrata Leopolda,
ed io ricusai le offerte rispondendo non avere alcun timore,
ed essermi legato di aspettare fino a sera. Egli allora con
parole di affetto mi disse <i>Addio</i>, e chiese potermi baciare, ed
io lo baciai di gran cuore, ricambiandogli le parole con quelle
lodi che alla virtù del giovane egregio mi parvero condegne.
Zannetti aggiungeva: «Dunque io verrò a prenderti stasera, e
allora ti bacierò.<a class="tag" id="tag735" href="#note735">[735]</a>»
</p>

<p>
<span class="pagenum" id="Page_738">[738]</span>
Adesso, su per certi Giornali ho letto che l'adesione dell'Assemblea
non si poteva accettare dal Municipio per tre ragioni, e
non si doveva per una quarta. La <i>prima</i> poichè l'Assemblea era
prorogata; la <i>seconda</i> perchè pochi apparivano i Deputati presenti;
la terza perchè siffatta accettazione gli avrebbe tolto il credito
presso le Potenze. Nessuna di queste ragioni regge allo esame.
<span class="pagenum" id="Page_739">[739]</span>
L'Assemblea, per prorogarsi che faccia, non perde il diritto di
revocare la proroga quando le piace, al sopraggiungere di casi
gravi, e i sopraggiunti comparivano gravissimi; non è poi vero
che pochi fossero i Deputati; in breve ora potevansi richiamare i
partiti per Pisa, Lucca e Livorno; finalmente pel fine morale dell'adesione
bastavano pochi, non facendo punto mestieri specificarne
<span class="pagenum" id="Page_740">[740]</span>
il numero, e la deliberazione si sarebbe presa alla unanimità
dei Deputati presenti; l'avrebbero sottoscritta il Presidente e i
Segretarii soltanto, come si costuma. Intorno alla terza io non voglio
dire adesso, chè si è veduto a prova qual frutto abbiano cavato
da cotesto concetto; imperciocchè bene ammaestravano i nostri
vecchi, — che dopo il fatto, di senno sono piene le fosse; bensì
<span class="pagenum" id="Page_741">[741]</span>
argomentando <i>a priori</i>, non si arriva a comprendere come una
espressione di consenso (al quale termine si era per ultimo limitata
la mia proposta) avesse potuto nuocere al credito del Municipio,
che dall'Assemblea non desumeva autorità od incumbenza. — La
<i>quarta</i> ragione, per cui i Dottori affermano che non doveasi accettare
l'adesione, consiste nella sua inanità, perchè i Deputati sarebbero
stati costretti a consentire; e questo è cavillo mero, avvegnadio
dalla storia degli avvenimenti successi parmi chiarito abbastanza
<span class="pagenum" id="Page_742">[742]</span>
come l'Assemblea avesse dimostrato tale essere la sua volontà, e
per la opera sua a sostenerla gagliardamente, e con pericolo, da
questi stessi Dottori era stata lodata. No, tutti i sofismi col tempo
scompaiono, e, sviluppata dalla moltitudine delle parole dolose, rimane
questa verità: «pei consigli di superbia non si aborrirono
gli eventi infelici che avvennero pur troppo, i quali forse tutti,
ma <i>certamente</i> in parte, sarebbesi potuto evitare, e con essi le
conseguenze che la Patria deplora.»
</p>

<p>
Sono così dolenti le cose che mi avanzano a raccontare, così
piene di amarezza infinita, che, non mi comportando l'animo afflitto
andare in fondo tutto di un fiato, forza è che mi riposi continuando
la digressione. Per mio giudizio, se il moto popolare sorto
dalla rissa dell'11 aprile potè convertirsi in politico nel giorno 12,
vuolsi attribuire alla cessata febbre del Popolo, — alla Guardia Nazionale,
che in nome di Leopoldo II accettava la Monarchia Costituzionale,
e difendeva la città dall'anarchia invano acclamante il nome
del Principe; conflittava al Municipio, e a quel Partito di Costituzionali
che si presume ortodosso; che ritrovava, per seguitare il Popolo,
il coraggio che aveva smarrito nel giorno in cui bisognava
guardarlo in faccia; — agli animi disposti, agli ostacoli rimossi, alla
paura della invasione straniera, alla speranza, bandita come sicurezza,
di evitare un tanto infortunio col sollecito richiamo del
Principe Costituzionale, e finalmente, io pure lo dirò, al bisogno
in moltissimi di fare porre in oblio, dal Principato che ritornava,
lo zelo professato alla Parte Repubblicana che partiva. Però siffatte
Rivoluzioni non sono mica miracolose, nè si operano da sè; e
come la Rivoluzione presente, e da chi fosse apparecchiata
e disposta in tutte quelle parti che non sono vili, se fin qui non
giunsi a dimostrarlo, oggimai tornerebbe vano insistervi sopra
con altre parole. Supporre, come l'Accusa ha fatto, pochi e deboli i
Faziosi, e nondimeno potenti a tenere oppressi Popolo, Curia e
Senato, e da un punto all'altro vederli sparire, e' sono novelle che
non furono mai nel mondo, dalle cavallette in fuori: «e Moisè
stese la bacchetta sopra il paese di Egitto... e come fu mattina
il vento orientale aveva portate le locuste... poi voltò il vento
in un fortissimo vento occidentale, il quale portò via le locuste,
e le affondò nel Mare Rosso, e <i>non vi rimase pure una locusta
in tutti i confini di Egitto</i>.»<a class="tag" id="tag736" href="#note736">[736]</a> L'Accusa, a quanto sembra,
<span class="pagenum" id="Page_743">[743]</span>
aveva in mente questo passo dell'Esodo quando dettò le sue carte;
ma coteste, giova ripeterlo, sono storie di cavallette, non di uomini.
Faziosi eranvi e non pochi, e ardimentosi, e maneschi; non
tanti però, che potessero violentare un Popolo fermo nel volere di
non sopportarli. Rammentate la notte del 21 febbraio 1849,
quando la città insorse <i>come un uomo solo</i>, contro la minacciata irruzione
dei villani? Or bene, di chi andava composta la turba accorrente
a respingerli? Di Popolo, non senza mistura, è vero, ma
per la massima parte fiorentino. — Chi lo chiamò? — Nessuno;
spontaneo venne. — Chi io spingeva allora? — Ebbrezza e
paura. — Dunque leggiero o mendace fu nel 12 aprile, e tale
insomma da non fidarsene mai? — All'opposto io tengo che
deva reputarsi sincerissimo; e giova chiarire questo punto. Le
anime umane conturbano di rado, ma pure qualche volta, febbri
più ardenti assai delle corporali, e non soltanto quelle del Popolo
per passione mobilissimo, bensì ancora quelle dei Magistrati, dei
Parlamenti, degli uomini insomma e dei Collegi, i quali, per istituto
e per dovere, hanno da camminare prudenti.<a class="tag" id="tag737" href="#note737">[737]</a> Come narrammo
essere accaduto in Inghilterra ai tempi di Carlo II, successe
qui. Il Popolo, non mendace, non finto, sibbene sanato dalla
momentanea insania e sincerissimo, abbatteva gli Alberi, che
niente altro dicevano a lui senonchè le turbolenze, le offese giudiciali
e cittadine, e la invasione straniera degli anni 1796 e 1799:
il Popolo sincerissimo ripose con affetto la granducale insegna,
che gli prometteva indipendenza patria, le riforme di Leopoldo I,
lo Statuto di Leopoldo II. <i>Il Popolo era sanato; male pagò il
Medico</i>!
</p>

<p>
Così almeno giudicai secondo il mio intendimento, ma non
sembra che abbia ad essere in questo modo; imperciocchè quantunque
il Popolo a me paresse sano, pur vedo che lo continuano
a purgare.
</p>

<p>
<span class="pagenum" id="Page_744">[744]</span>
E poichè la materia mi tira, io voglio palesare quello che
serbo riposto nell'animo, intorno al contegno di quella parte di
Costituzionali, che adesso chiamerò direttrice del 12 aprile 1849;
e ciò faccio tanto più volentieri, in quanto che vedo due Partiti
alle prese fra loro, ed ho diritto di metterci ancora io la mia
voce. Uno di questi Partiti lamenta perpetuamente le speranze
deluse di mercede pel Paese, e credo eziandio un pocolino le
speciali sue; l'altro, che richiama al pensiero la immagine di Dante:
</p>

<div class="poem">
<p>Come procede innanzi dall'ardore</p>
<p>Per lo papiro suso un color bruno,</p>
<p>Che non è <span class="scp">NERO</span> ancora, e il <span class="scp">BIANCO</span> muore;</p>
</div>

<p>
alla scoperta gli dice: «Tu non hai fatto nulla; ti posasti un
bel giorno come la mosca su i bovi, e poi desti ad intendere a cui
ti voleva credere che arasti il campo.» Mi sia permesso affermare,
che il Partito dal color bruno, <i>che non è nero ancora e il bianco
muore</i>, nel giorno 8 febbraio avrebbe a buoni patti dato una gamba
per essere lasciato andare illeso con l'altra; doloroso e lacrimoso
esclamava: <i>Siam fratelli; siam stretti ad un patto</i>, con quanto tiene
dietro. Il Partito direttore del 12 aprile, in cotesto naufragio avvisando
salvare la pencolante società, attese a promuovere la elezione
del Governo Provvisorio con la voce e con la stampa; io mi
persuado che alle persone elette avrebbe voluto aggiungere qualche
altra dei suoi; ma che noi, o alcuni di noi volesse rifiutare,
non credo: provveduto in questa guisa al pericolo più urgente,
incominciò a speculare intorno ai modi capaci di restituire le forme
costituzionali alla Toscana, — che in coscienza le si confanno,
e le bastano per quanto ho potuto conoscere di certo, mentre stava
al Potere, — e parve così a lui come a me trovarli nella Costituente
Toscana; di qui i suoi conforti a sciogliere il Parlamento, le persuasioni
ai Deputati a non intervenirvi se il Governo si mostrasse
restío a farlo, e le istanze a consultare il Paese col mezzo del
suffragio universale. Il Partito direttore del 12 aprile volle
procedere solo nelle elezioni, senza dare al Governo aiuto, nè
riceverlo da lui; tuttavolta, malgrado che i Repubblicani vi si
affaticassero attorno con isforzo maraviglioso, ebbero a convincersi
del poco frutto che facevano, e lo confessarono.<a class="tag" id="tag738" href="#note738">[738]</a> I Direttori
<span class="pagenum" id="Page_745">[745]</span>
del 12 aprile non prevalgono nelle elezioni, però prendono ad avversare
l'Assemblea <i>da loro medesimi voluta</i>; mutato avviso intorno
alle cospirazioni da essi vilipese, adesso cospirano; e negarlo
non giova, chè mi erano note coteste conventicole e i luoghi
dove si raccoglievano, ed io lasciavo fare però che tendessero allo
scopo a cui io stesso mirava, e, se amici non gli speravo, nemmeno
sperimentarli nemici temevo; e se taluno mi avesse presagito
lo strazio che reputarono onesto praticare meco, io gli avrei
detto: «taci, tu menti!» I Direttori del 12 aprile potevano, accostandosi
a me, darmi forza e coraggio a muovere l'ultimo passo,
e dirmi apertamente: questi sono i nostri disegni; quali sono
i vostri? Potevano altresì, se tanto ero venuto loro in odio, persuadere
l'Assemblea a non eleggermi, a dimettermi, e precipitare le
deliberazioni; anzi, come avrebbero dovuto, potevano starsi allo
stabilito nella mattina del 12 con l'Assemblea, che pure dichiararono
della Patria benemerente; tutto questo a loro rincrebbe,
e davvero non si comprende a qual fine parlassero affettuose parole,
quando nei fatti incocciarono a mostrarsi superbi; dicevano
volere stringere tutti in amplesso fraterno: ma di che cosa sappiano
cotesti amplessi, provo io, che ne porterò i segni finchè mi
duri la vita. Non avrebbero per avventura giovato meglio a tutti
parole meno soavi, fatti più degni? — Ma no, essi calpestarono
l'Assemblea e me, e si posero a capo del moto popolare per sentirsi
rinfacciare più tardi, che, se gli andarono avanti, ciò fecero
come il tronco dell'albero menato via dalla piena. Però, se i Direttori
del 12 aprile non erano, la sommossa popolare veniva sicuramente
soppressa dalla Guardia Nazionale e dai borghesi; imperciocchè
le sommosse, dai cittadini industriosi ed abbienti odiate
sempre, ai nostri tempi mettano ribrezzo; i cervelli incominciano
a preoccuparsi anche fra noi della salute della Società: quel rimescolarsi
delle plebi cittadine co' proletarii delle campagne fa stare
pensosi, e le smodate condanne non giovano a nulla e la esperienza
n'è vecchia. I Direttori del 12 aprile, tolta in mano la sommossa,
<i>l'avvivarono, l'atteggiarono, le diedero moto, le diedero
<span class="pagenum" id="Page_746">[746]</span>
affetto</i><a class="tag" id="tag739" href="#note739">[739]</a> la vestirono di tutte le speranze del tempo, con i timori del
tempo e degli uomini la fasciarono, l'afforzarono con tutte le
previdenze e con tutti gli apparecchi di lunga mano raccolti; ed
avendola assunta alla dignità di Restaurazione Costituzionale
trovarono quaggiù favorevoli tutti, dissidenti pochissimi o nessuno.
Ora provano la ingratitudine; ed io invece di rallegrarmi
con empia gioia, e dir loro: <i>qual seme gittaste, tal messe raccogliete</i>;
piango con essi i nostri non degni destini; e Dio, che vede i cuori,
sa se io avrei mosso neppure un lamento per lo strazio disonesto
a cui mi hanno condotto, se oggi, mercè loro, la Patria
comune andasse consolata delle benedizioni, che essi le promettevano.
</p>

<p>
La sera il conte Digny non mancava al <i>convegno</i>, e con esso
venne il Generale Zannetti; e l'uno e l'altro, come Mandatarii speciali
del Municipio e della Commissione Governativa, dicevano
con accomodate parole: fossi contento esulare, tanto che fossero
quietate le cose, in estero paese. Ma sentiamo un po' il
Generale Zannetti come racconta il fatto: «<span class="smcap">Ella m'invita</span>»
(così rispondeva l'uomo di coscienza cristiana al Processante),
«<span class="smcap">Ella m'invita a tornare sopra una giornata della quale io
dovrò rammentarmi, perchè, contro mia volontà, è vero, ma
pure in quel giorno anche io divento complice di mancata parola. — Mi
spiego: nella sera del 12 aprile riunitasi la
nuova Commissione Governativa, fra le varie e molte risoluzioni
che ella prese, fu pure quella di allontanare da
Palazzo Vecchio il signor Guerrazzi, e siccome pareva alla
Commissione medesima prudenziale provvedimento, che il signor
Guerrazzi si allontanasse dalla Toscana, e dubitando
ch'egli non volesse accettare, la Commissione incaricava il
signor Digny e me di comunicare questo progetto al signor
Guerrazzi ed invitarlo ad aderirvi; ed invero il signor Guerrazzi
non ESITÒ un momento ad accettare la proposizione di
un passaporto per uscire di Toscana, perchè, egli diceva: in
qualunque luogo di Toscana io vada, se per sorte succede
qualche movimento, sarò io lo incolpato. Allora, in adempimento
della commissione ricevuta, il signor Digny ed io dicemmo
<span class="pagenum" id="Page_747">[747]</span>
al signor Guerrazzi che sarebbe partito nella notte
con passaporto per l'estero.</span>»
</p>

<p>
Guglielmo Conte Digny nega il convegno, nega la proferta
del passaporto, nega il contratto religioso e solenne; tutto nega: — qui
occorrono due vie da governarmi col Conte; scerrò la più
mite.
</p>

<p>
Vi ricordate del personaggio di commedia chiamato Rosignolo?
Sì, certo, voi rammentate quel gobbo che aveva tante e poi tante
inventato girandole, che alla perfine, non sapendo come districarsene,
immaginò, per non essere côlto in fallo, un suo trovato, e
fu il seguente: narrò (e anche questa era girandola) come, navigando
per mare, un grossissimo cavallone lo aveva portato via
dalla coverta, e fattagli percuotere la testa nel bastimento così,
che ne aveva perduto la memoria; col quale pretesto quando gli
tornava il ricordarsi, ei rammentava; e quando non gli tornava,
scusavasi con la capata nel bastimento.
</p>

<p>
<i>Digny</i>, intorno ai concerti presi dal Municipio col Presidente
Taddei la mattina del 12 aprile, <i>rammenta perfettamente avere letta
la Notificazione dopo stampata</i>; per gli altri fatti, <i>non ha la minima memoria
avere letto la Notificazione prima che fosse mandata alla stampa</i>.<a class="tag" id="tag740" href="#note740">[740]</a>
</p>

<p>
Contestatagli la disputa nella Sala delle Conferenze a cagione
della mancata fede al Presidente Taddei, <i>Digny si sovviene solo che
il Guerrazzi disse: «Signori, avete fatto una Rivoluzione, ecc.;»</i> per
le altre cose, <i>non rammenta con sufficiente precisione i dettagli</i> (sic).
</p>

<p>
Contestatogli il fatto gravissimo del passaporto promesso e
accettato, e però del contratto consumato, <i>Digny rammenta, che la
Commissione non prese deliberazione sul Guerrazzi finchè non fu trasportato
a Belvedere</i>; intorno al religioso deposto del Generale Zannetti,
dichiara: «<i>non rammento</i> avere data alcuna assicurazione....
<i>in tanta confusione di avvenimenti, dopo tanto tempo, forse la mia memoria, — forse
quella dello Zannetti si confondono</i>....»
</p>

<p>
Contestatogli il fatto dei danari da me richiesti al Marchese
Capponi per le spese del viaggio, e somministrati poi con <i>autorizzazione</i>
ed <i>ordine</i> della Commissione Governativa dal Municipio pel
titolo espresso del viaggio, <i>Digny</i> ricorda: «che la mattina del 13
Guerrazzi gli scrisse un biglietto a lapis, nel quale lo pregava
di domandare al Marchese Capponi una somma in prestito;»
<span class="pagenum" id="Page_748">[748]</span>
quindi «<i>sa</i> che i danari per mezzo del Martelli mi erano stati
trasmessi, ma <i>non sa menomamente che ci fosse la idea di farli
servire al mio viaggio!</i>»
</p>

<p>
Contestatogli che Giovanni Chiarini, presente al contratto del
passaporto, depone che fu promesso al Guerrazzi di farlo partire
mediante treno speciale, tre volte gli vacilla la memoria, e dice:
«<i>Non ho memoria di avervi messo</i> che poche parole e insignificanti....;
sebbene <i>la mia memoria</i> sia molto confusa in questa
parte, <i>credo rammentarmi</i> che <i>condizionalmente</i> si parlasse di treni
speciali; ma, ripeto, <i>non ho memoria</i> di avere avuto commissione
<i>formale</i>, sempre <i>perchè la Commissione non aveva neppure
discusso su questo soggetto</i>.» Ma sapete voi, signor Conte, che
la vostra memoria è veramente infelice?
</p>

<p>
Nè qui soltanto Guglielmo Conte Digny è d'infelice memoria;
ma basti per ora. Forse il Conte si lagnerà che non gli si abbiano i
debiti riguardi, ed anche in questo avrà torto; conciossiachè, se io
dovessi prendere da lui lo esempio del punto rispetto che a sè
stesso porta, davvero che io temerei incorrere la taccia di sboccato;
e, al fine che lo asserto non vada disgiunto da prova, cred'egli
che io vorrei smentirlo quattro volte sopra la medesima cosa com'egli
fa? — In certa parte del suo deposto narra come egli venisse
la sera a trovarmi nel mio appartamento in Palazzo Vecchio,
<i>dove io lo aveva chiamato fino dalle 4 del pomeriggio</i> per dirgli che voleva
andare a Livorno, ma egli <i>nulla rispose</i>! In altra parte, narrando
il medesimo fatto: «Guerrazzi insisteva col Zannetti e con
me per andare a Livorno, ma <span class="smcap">NOI</span> adducemmo le grida e il tumulto
<i>per consigliarlo a non pensarvi per ora</i>;» dunque parlava,
e sinistre parole, se io male non mi appongo? — In altra parte:
«È vero.... <i>che col Guerrazzi e Zannetti si parlò di partenza</i>;» dunque,
che siate benedetto, signor Conte, parlaste ancora di partire? — In
altra parte: «La conversazione si aggirò sulla possibilità
di una partenza del Guerrazzi, ma io non ho memoria di avervi
messo che poche parole e insignificanti....; credo rammentarmi
che <i>condizionalmente si parlasse di treni speciali</i>.» Dunque prima
non parlaste; poi parlaste che non potevo partire, e parmi questa
<i>significantissima cosa</i>; poi parlaste parole insignificanti, dopo averle
parlate significantissime; finalmente parlaste di treni speciali
sotto condizione. Qual mai condizione? — Signor Conte, sapete
voi come nel nostro Paese si appellino coloro che quattro volte
<span class="pagenum" id="Page_749">[749]</span>
smentiscono sè stessi? — Io glielo direi se non mi trovassi dove
mercè sua mi trovo; o piuttosto, tutto bene considerato, mi sembra
che non glielo direi. A lui basti sapere ch'è il testimone di
predilezione dell'Accusa!
</p>

<p>
Cinque furono testimoni presenti al fatto; e siccome essi non
hanno battuto, come Rosignolo, il capo nel bastimento, così non
importa tenere su questo proposito più lungo discorso, molto più
che dalle cose successive viene maravigliosamente confermato.
</p>

<p>
Adesso cresce intorno al Palazzo un tumulto di plebe ed uno
schiamazzo di gridi: <i>Morte! morte al Guerrazzi!</i> Chi poi cotesti urli
incitasse, io non dirò; dirò soltanto la contesa infame che dalla
ringhiera che guarda Via della Ninna udimmo più tardi, nella notte,
agitarsi lì sotto al lampione. I gridatori non trovavano modo di
spartirsi la moneta ricevuta per la egregia opera di maledire e
imprecare morte a cui non conoscevano, e non gli aveva offesi mai,
e nelle vecchie frenesie loro trattenuti. Gli adulti, per assottigliare
il <i>prezzo</i> ai garzoncelli, adducevano la ragione che, avendo meno voce,
<i>men forte</i> avessero gridato <i>Morte al Guerrazzi</i>; e i garzoncelli non
si arrendendo allo argomento, comunque affiochiti, strepitavano,
che era stato promesso a tutti (<i>come agli Operaj della vigna</i>) mercede
uguale; che quanto e più di loro avevano strillato: <i>Morte a Guerrazzi!</i>
e che non volevano soffrire bindolerie. E qui da una parte
e dall'altra un bisticciarsi da fare piangere gli Angioli, e ridere i
Demonii. Ahi sciagurati! Il fanciullo che avvezzaste a vendere
l'anima sua a prezzo di poca moneta per gridare morte a un uomo,
gliela darà più tardi per rubargliela. Voi renderete conto a Dio
di quel delitto e di quel sangue. Tali erano le opere civili e cristiane
che nella notte del 12 aprile si commettevano a Firenze!
</p>

<p>
Di lì a breve fu inteso romore come di gente che prorompe;
e poi spalancata la porta del mio quartiere, tra una mano di Guardie
Nazionali, comparvero alcuni del Popolo; e il Generale Zannetti
venuto per me mi pregava a mostrarmi, ed io andai; e con accento
commosso volgendomi ai Popolani, dissi: «Che cosa volete
da me? In che vi ho offeso? Qual peccato voi mi rimproverate?»
Essi tacquero; non una parola, non un grido profferirono: io sarei
stato curioso davvero di sapere quale colpa il Popolo fiorentino mi
apponesse. Però non cessavano in Piazza il tumulto e lo schiamazzo,
onde quei dieci o dodici che stavano quivi dentro rinchiusi
meco, fra servi, custodi, segretarii, e la mia nipote giovinetta pure
<span class="pagenum" id="Page_750">[750]</span>
ora uscita di Convento, e la sua governante, si mostravano sgomenti,
e lo dirò con compiacenza, assai più per me che per loro.
Temendo che la Plebe rompesse le porte, alcuni tentarono a
questo estremo caso un riparo. — Io auguro a tutti quelli che mi
hanno offeso di non trovarsi mai in simili strette, perchè all'uomo
può forse bastare il coraggio per sè fino in fondo; ma quel trovarsi
intorno gente atterrita, e di tutti avere a confortare gli spiriti
smarriti, è tale uno sfinimento a cui mal regge l'anima umana.
Non pertanto l'Accusa acuta e sottile si studia mettermi la mano
sul cuore, e sentire com'egli mi battesse. — Egli batteva come
deve battere il cuore dell'uomo, che sa quali mali possono fare
gli uomini, e sente non meritarli.<a class="tag" id="tag741" href="#note741">[741]</a>
</p>

<p>
E poichè, — lasciamo da parte il volere, — sembrava che i nuovi
Governanti non avessero il potere di opporsi alla plebe, che ad ogni
ora ci dicevano in procinto di sbarattare la Guardia Nazionale, e fracassate
le imposte irrompere dentro a far carne; parecchi dei racchiusi
meco procuravano spiare luogo di salute, là dove questo estremo
accadesse, e qui pure il mio pensiero si consola, rammentando che
quantunque mi fossero per la più parte sconosciuti, nondimeno queste
apprensioni per me sentissero, queste diligenze per me facessero.
In che queste ricerche consistessero, a qual fine fossero dirette,
e qual parte io vi prendessi, sarà bene lasciare referire ai testimoni,
perchè nel ricordare quel tempo parmi che il mio strazio
<span class="pagenum" id="Page_751">[751]</span>
si rinnovelli. Però mi maraviglio, e non posso astenermi di rimproverare
a nome della Legge l'Accusa, che omise interrogare testimoni
su punti capitali, e con tanta compiacenza si allargò su questi
particolari, forse per argomentare dal mio spavento e dai miei
conati di fuga la coscienza colpevole, e poi non ne trasse costrutto
essendole tornati contrarii; come se potesse apprendersi quale indizio
di colpa, lo studio di sottrarsi ai bestiali furori di plebe avvinata
e indracata.<a class="tag" id="tag742" href="#note742">[742]</a>
</p>

<p>
Dopo parecchie ore di tediosa aspettazione, standoci, la mia
famiglia ed io, in procinto di partire, ecco una Guardia Nazionale,
dopo l'ora fissata alla partenza, portarmi un biglietto del
Generale Zannetti, il quale diceva: «<i>Alcuni</i> non volere lasciare
libero il passo; opinare la Commissione di trasferirmi pel corridore
dei Pitti in Belvedere, donde remossi i Veliti avrebbe messo
la Nazionale: però questo accadrebbe nella prossima mattina;
non dubitassi di niente, stessi tranquillo; andassi a prendere
per qualche ora riposo, che giudicava doverne avere di mestieri.»<a class="tag" id="tag743" href="#note743">[743]</a>
Questo biglietto <i>unii</i> alla lettera, che nel tumulto di angosciose
<span class="pagenum" id="Page_752">[752]</span>
passioni io scrissi sotto gli occhi del signor Galeotti, castellano
di San Giorgio (poichè tale era l'ordine; e le cose necessarie
a scrivere di lasciare in potestà mia si negava!), e mandai a Gino
Capponi e agli altri Componenti la Commissione Governativa
il 25 aprile 1849. Questo biglietto è stato <i>soppresso</i>! Così tentavasi
abolire ogni prova del patto violato a mio danno, e me seppellire
sotto la lapide del tradimento, senza neppure lasciarmi la
consolazione di potere dire al mondo: «Popoli civili e anche barbari,
vedete come si tiene fede a Firenze!» Ma ciò, come a
Dio piacque, non valse al fiero disegno. Mi stava su l'anima una
amarezza infinita, come un Zannetti, che pure mi parve angelica
natura, avesse potuto avvilirsi tanto da sostenere meco le parti
di brutto Giuda Scariotte, e tuttavia mi pesa per Gino Capponi...
e mentre scrivo queste righe infelici... la mano mi trema, e gli
occhi mi si offuscano di lacrime, — ma non per me. Un'aura di
refrigerio penetrando nello infame carcere, mi portò che avessi a
deporre ogni amarezza contro il Generale Zannetti, avvegnadio
fosse stato ingannato, non ingannatore; quasi nel punto stesso mi
capitava sott'occhio il suo <i>Rendiconto generale del servizio sanitario
dell'armata toscana spedita in Lombardia per la guerra della Indipendenza</i>,
dove trovai scritto il nome di Domenico Guerrazzi,<a class="tag" id="tag744" href="#note744">[744]</a> giovane
accademico, rimasto ferito di mitraglia nell'avambraccio sinistro,
nella sempre onorata e sempre dolorosa battaglia di Montanara, e
di qui trassi argomento per dirgli, che io avevo dubitato di lui,
ma oggimai, saputo il vero, avergli ridonato la mia stima; si consolasse:
continuare io a ritenerlo, come lo reputai sempre, quanta
lealtà viveva al mondo; ond'egli subito, per riparare al <i>mal soppresso
biglietto</i>, mi scriveva la lettera seguente, che, senza sentirsi
più spessi sussultare i polsi, io non credo si possa leggere da uomo
vivente, amico, od avverso, che sia.
</p>

<p>
<span class="pagenum" id="Page_753">[753]</span>
</p>

<p class="indl">
«Pregiatissimo Amico.
</p>

<p class="indr">
«9 settembre 1850.
</p>

<p>
«<span class="smcap">La lettera che mi dirigevi l'altro jeri, fu a me carissima e
di verace conforto. Infatti, il pensiero di dovere nell'animo
tuo essere considerato come uomo sleale, come vilissimo traditore,
ed ogni traditore ed ingannatore è vigliacchissimo uomo,
mi gravava potentemente su l'anima. Vero è però, che dopo i
miei costituti quel gravame si alleggeriva non poco; vero è, che
almeno allo Avvocato tuo difensore la dovutagli lettura del
Processo doveva palesare quanto io mi fossi stato leale in cotesta
epoca. Pure essere oggi fatto conscio, che tu pure lo sai,
e non mi reputi reo in veruna particola di quel turpissimo fallo
della Commissione Governativa, agevolmente immaginerai che mi
fu, ed è di solenne consolazione. Però accogli sincero il ringraziamento
per la lettera che mi scrivesti, e pel gentile pensiero
che ti prese di me dal fondo del tuo sepolcro, monumento storico
di vergogna...
Ti lascio col desiderio che presto tu possa essere confortato
dal termine di una procedura, che già già per la sua lunghezza
ha indignato i Cittadini, ed anco i più avversi a te</span>....»
</p>

<p>
Così mi scriveva il Generale Zannetti or fa un anno e 20
giorni! — Ed io gli rispondeva:
</p>

<p class="indl">
«Caro Amico.
</p>

<p>
«Ti ringrazio della lettera e del libro. Certo la condizione
del tradito è dura, ma troppo peggio è quella del traditore.
Questo mi dà conforto nel disonesto carcere. Il tempo poi conduce
le sue giustizie, e in ciò confido. Aspettare e sperare sono
fondamento di sapienza umana. Tra noi non abbisogna più lungo
discorso. Addio; ci rivedremo: io su la panca degli accusati, tu
nel seggio dei testimoni.»
</p>

<p>
Come io dormissi, lascio che altri pensi; — sul fare del giorno
scrissi una lettera alla Commissione, e questa pure è stata soppressa;
non ricordo il dettato, ma lo effetto fu che fece muovere il Conte
Digny per assicurarmi stessi tranquillo, non volersi già attentare
alla mia sicurezza; solo alla Commissione non piacere che io toccassi
Livorno; mi adattassi a partirmi da un altro lato. Allora, e
con ragione, tornai a ricordargli mancarmi il danaro per questo
viaggio; però pregarlo a dire al Marchese Capponi, che le cose
mie conosceva, m'imprestasse <i>trecento scudi</i>, i quali gli verrebbero
<span class="pagenum" id="Page_754">[754]</span>
rimborsati a vista dal mio Procuratore a Livorno; anzi
questa domanda scrissi col lapis, e <i>non mandai</i>, ma consegnai allo
stesso Digny. Costui confessa possedere questo biglietto; lo mostri.
Indi a breve sopraggiunse il signor Martelli, al quale narrando
il successo, e sollecitandolo a fare in guisa che il Conte la
commissione assunta non obliasse, come persona turbata da cosa
che le dia fastidio prese ad esclamare: «no davvero! mancherebbe
anche questa! — ella devia dal suo cammino per compiacere il
Municipio e la Commissione aggiunta; è giusto ch'essi pensino
alle spese del viaggio.» E poichè io avvertivo ciò non montare a
nulla, perchè ricco io non era, ma neppure tanto povero da non sopportare
la spesa del viaggio; il signore Martelli, sempre più infervorandosi
nel discorso, aggiungeva: «Il Municipio e la Commissione
non lo possono patire assolutamente: adesso andrò, e procurerò
quanto bisogna.» — Allora, per una ragione che non sarà difficile
comprendere, favellai: «In questo caso, signor Martelli, basteranno
mille lire, di cui il Municipio potrà rivalersi sopra la Depositeria,
perchè dimani l'altro, 15 del mese, scade la rata mensile del mio
stipendio, ed il Cassiere della Comune potrà riscuoterla per me.»<a class="tag" id="tag745" href="#note745">[745]</a>
</p>

<p>
Per questo modo disposte le cose, passa un'ora, passano due,
senza più vedere uomo in faccia; nuove adunate di plebe accadono
in piazza, e me inique voci, ma più languide assai della
sera, maledicono e chiamano fuori.... ed io sarei andato fuori a domandare
ragione dei vituperii, e se avessi potuto parlare avrei
condotto di quella gente, almeno la onesta, a vergognarsi; invece
Gino Capponi parlò per me! — Come favellò Capponi? — Parole
triste non disse, — di queste non può dire Capponi.... ma io per
Gino Capponi avevo, e avrei discorso in bene altra maniera!<a class="tag" id="tag746" href="#note746">[746]</a> —
<span class="pagenum" id="Page_755">[755]</span>
Verso le undici fu vista una frotta di villani armati di falci, vanghe,
ed altri arnesi rurali, precedere le Guardie Nazionali, che
piegavano verso il Palazzo; i villani allagano i cortili, e levano
su urli d'inferno, che per le angustie del luogo forte commuovendo
l'aria ebbero virtù di scuotere i vetri così, che pareva
volessero spezzarsi; io non comprendevo nulla, o piuttosto un'ombra
truce di sospetto passò su l'anima mia, e mandai pel Digny
chiedendogli quali arti infami fossero coteste; rispondeva scrivendo
un biglietto, ov'è da notarsi questa frase: «stessi tranquillo,
darsi moto per provvedere alla mia personale sicurezza.»
Fors'egli per mia sicurezza personale intendeva trarmi in Castello
per consegnarmi poi all'Accusatore? Questa opera emulerebbe
la immanità di Maometto II, quando, dopo avere promesso
a Paolo Erizzo salva la testa, lo fece segare nel mezzo per non
tradire la fede della capitolazione! Se non che il fatto del Turco
è dubbio, mentre quello del Conte so bene io se sia vero.<a class="tag" id="tag747" href="#note747">[747]</a> Verso
le ore 12, venti o poche più Guardie Nazionali in compagnia del
Generale Zannetti e del signor Martelli vengono a prendermi; non
si mostrò Digny: — l'Accusa in vece sua si mostra, e indaga se impallidii,
se repugnai; e, raccolte risposte contrarie al desiderio, sta
cheta. <i>Pellegrini</i>, fra i primi testimoni ricercati dall'Accusa, a siffatte
inquisizioni risponde: «La mattina successiva rividi il signor
Guerrazzi fino alle ore 11 e ½, alla quale ora vennero a prenderlo
il Generale Zannetti e l'Ingegnere Martelli; — avendo io sentito
che il signor Zannetti gli disse: che andasse con lui (e mi pare
anzi, che glielo dicesse come domandargli se voleva andare con
lui, e soggiungendogli che poteva, volendo, condurre seco la
famiglia): ed il signor Guerrazzi sentii che gli rispose: «Eccomi;»
e andò via unitamente con quei Signori.» — E più oltre: — «Non
mi accòrsi che si turbasse, e vidi, e sentii, che si mostrò
subito disposto di andare, come di fatto andò con quei Signori.»
</p>

<p>
<span class="pagenum" id="Page_756">[756]</span>
E perchè doveva impallidire io? Con me stavo bene; degli
altri un sospetto mi aveva traversato la mente, ma lo avevo respinto
come tentazione del Demonio. Doveva dubitare di Gino Capponi
amico ventenne, mio confortatore nei primi passi che mutai
nel sentiero delle lettere umane? Poteva sospettare io avrebbe sofferto
a tenere di mano ad una prigionia, la quale me ha disertato e
la mia casa, quel Capponi che nel 25 gennaio 1848, al Carcere Elbano,
così mi scriveva: «Per me, che io ti abbia a scrivere in cotesto
luogo, è cosa tale che io pongo tra le afflizioni della mia
vita: dispiace a tutti, credilo pure, e a me più che ad altri, per
quella antica familiarità ed affezione che ora mi preme più che
in altro tempo di attestarti; credimi ec.?» Poteva dubitare che
me volesse prigione e calpestato e distrutto Orazio Ricasoli, uomo
che mi era parso di cuore dolcissimo, e che tante grazie, pochi giorni
innanzi, mi aveva profferto per non crederlo capace di turbare lo
acque già torbide? O Digny e Brocchi, che, lasciato da parte quanto
fu discorso fin qui, la sera stessa del ricevimento dei Legati Romani,
avevano tenuto meco discorso lunghissimo, nella Sala del Guardaroba
in Palazzo Vecchio, intorno alla necessità della Restaurazione
Costituzionale? O il Marchese Torrigiani, col quale intervennero
onestissimi officii, di cui le inchieste sollecito compiacqui, e a cui la
sospetta lettera senza sospetto rimisi? O il Senatore Capoquadri
che, Ministro di Giustizia e Grazia, volle, per eccezione amplissima
ed onorevolissima, che senza esame la Curia fiorentina nell'Albo
degli Avvocati potesse ascrivermi? quel Senatore Capoquadri,
il quale, da me visitato Ministro, mi palesò breve sarebbe
la sua durata al Ministero, dacchè l'animo suo non gli consentisse
patire certe emergenze che non gli parevano regolari del tutto; onde
io da lui dipartendomi nello scendere le scale ripeteva col Dante:
</p>

<div class="poem">
<p>O dignitosa coscïenza, e netta,</p>
<p>Come t'è picciol fallo amaro morso!</p>
</div>

<p>
quel Senatore Capoquadri, che la sospetta lettera ebbe da me senza
sospetto, e me ne profferse grazie? Forse doveva dubitare del Barone
Bettino Ricasoli? Se mai avesse potuto rimanermi dubbio per
qualcheduno, di lui doveva sospettare meno che degli altri, perchè
emulo pubblico. Io così sento, e così con esso adoperai; ma pur
troppo, e tardi, mi accorgo che di siffatta magnanimità, che pure
si ammirava virtù tra uomini barbari e semibarbari, presso i civili
è spento il seme. Temistocle, sè confidando prima ad Admeto re dei
<span class="pagenum" id="Page_757">[757]</span>
Molossi, poi a Serse barbaro, fu reputato sacro da loro; Santa Elena
grida che cosa giovasse a Napoleone avere imitato Temistocle; e se
ai grandi esempii è lecito mescolare l'umilissimo mio, il Castello
di San Giorgio e l'infame Carcere delle Murate testimonieranno ai
presenti ed agli avvenire a che meni commettersi in balía della fede
degli uomini civili! — Mentre siamo per muovere, il signor Cavaliere
Martelli Priore mi consegna con <i>autorizzazione</i> ed <i>ordine</i> della Commissione
Governativa lire mille pel <i>viaggio</i>, che, dopo essermi fermato
due o tre giorni in San Giorgio, tanto che la plebe quietasse, dovevo
<i>effettuare</i> fuori di Toscana. — <i>Martelli</i>: «Peraltro, sebbene la Commissione
su la sorte del Guerrazzi non avesse deliberato, pure tra
le altre idee vi fu quella, non mi ricordo da cui esternata, di farlo
allontanare dalla Toscana, dandogli il danaro per ciò effettuare.
Mille lire ebbi dalla Cassa Comunitativa, <i>e le consegnava la mattina
del dì 13 al momento che da Palazzo Vecchio muoveva per la
Fortezza di Belvedere</i>, <span class="smcap">sembrandomi il momento di adempire all'autorizzazione
ed ordine che mi aveva dato la Commissione Governativa</span>.»
Ecco il Mandato in virtù del quale, nel giorno 13
aprile 1849, furono estratte dalla Cassa del Municipio lire mille.
</p>

<div class="figcenter"><a id="mand" href="images/mandato.jpg">
<img class="border" src="images/mandato.jpg" alt=""
 /></a>
 <p class="caption"><a href="#mandato">Testo del documento</a></p>
</div>

<p>
<span class="pagenum" id="Page_758">[758]</span>
Questo Documento, già senza che vi sia mestiero avvertirlo,
non s'incontra nel volume dell'Accusa, che pure stampò (Dio la
perdoni) fino la nota della roba dei bauli. Però non è solo; altri
ne occorrono parimente <i>inediti</i> che confermano la verità del fatto.
Il danaro dato prima fu ripreso, perchè quei Signori pensarono
che pel viaggio da Palazzo Vecchio al Castello di San Giorgio dovesse
essermene avanzato, e per questa volta saviamente pensarono;
depositato presso il Segretario del Ministro di Giustizia e
Grazia, Giuseppe Cavaliere Martelli scrive la seguente lettera al
Cancelliere del Municipio Fiorentino:
</p>

<p class="indl">
Autografo. Documento a c. 571 nero.
</p>

<p class="indl">
«Sig. Cancelliere Preg.<sup>mo</sup>
</p>

<p>
«Allorchè avvenne l'<i>arresto</i> dell'Avvocato F. D. Guerrazzi,
<span class="smcap">ella sa che la Commissione Governativa si decise di aderire alla
di lui richiesta, ad esso accordando la somma di Lire 1,000, perchè
trattavasi in quel momento di farlo altrove transitare, mentre
egli asseriva non aver presso di sè alcun danaro pel viaggio.</span>
</p>

<p>
«<span class="smcap">Ed avendomi l'annunciata Commissione affidato l'incarico di
fare avere all'Avvocato Guerrazzi la detta somma di Lire 1,000,</span>
<i>in seguito di diverse inutili premure da me fatte, per combinare in Palazzo
Vecchio le persone che dovevano farmene il mandato, io mi rivolsi
a pregare Lei, signor Cancelliere, per avere dal Cassiere della
Comunità le Lire 1,000,</i> <span class="smcap">onde subito io le potessi passare al signore
Guerrazzi, come di fatto feci.</span>
</p>

<p>
«Questa somma fu poi ripresa nella perquisizione che ebbe
luogo ai detenuti di Belvedere, ed ora si trova al Dipartimento
di Grazia e Giustizia presso il signor Segretario Duchoqué, il
quale lo aspetta oggi alle ore 12 al suo Uffizio, per riconsegnarla
a lei o ad un suo delegato, dietro una circostanziata ricevuta.
</p>

<p>
«<i>Così Ella ed io resteremo esonerati da ogni responsabilità, in
questo affare</i>, per lo che io la prego a favorire di ritirarmi la
ricevuta che ritiene il cassiere del Comune di Firenze. E pregandola
a praticare in quest'affare la sua consueta esattezza,
onde il signor Segretario Duchoqué non aspetti inutilmente,
passo con ossequio e rispetto all'onore di dichiararmi,
</p>

<p>
«Dall'Uffizio delle RR. Fabbriche, li 2 giugno 1849.
</p>

<p class="indr">
«Dev. serv. Giuseppe Martelli.
</p>

<p>
«All'Eccellentissimo Sig.<sup>re</sup> il Sig.<sup>r</sup> M. Gotti
«Cancelliere della Comunità di Firenze.»
</p>

<p>
<span class="pagenum" id="Page_759">[759]</span>
Il Cancelliere, che sa tutte le cose che il Cavaliere leale gli
contesta, scrivendo al Segretario ne dichiara eziandio bene altre
ancora: egli sa, <i>a modo di esempio</i>, che la Commissione, composta
di <span class="scp">TUTTI</span> i Priori residenti nel Magistrato rappresentante il Municipio
Fiorentino, <span class="scp">ORDINÒ</span> a lui Cancelliere, si dessero le lire mille per
la causa espressa nella lettera del Cavalier Martelli.
</p>

<p class="indl">
Documento a c. 570 nero.
</p>

<p>
«Illus.<sup>mo</sup> signor P.<sup>ne</sup> Col.<sup>mo</sup>
</p>

<p>
«Dall'unita ufficiale del signor Cavalier Giuseppe Martelli,
<i>uno dei Componenti la già Commissione Governativa Toscana, di questo
stesso giorno, rileverà la causa che motivò</i> <span class="smcap">la stessa Commissione,
che si componeva di tutti i signori priori residenti nel magistrato
rappresentante il Municipio di firenze, ad ordinarmi di
spedire, conforme feci, nella mattina del 13 aprile decorso,
un mandato di lire 1,000, marcato di nº 424, a favore del prelodato
signor Cavalier Martelli, per passarsi all'Avvocato F.-D. Guerrazzi, per il titolo espresso in detta officiale</span>. E
siccome la somma predetta esiste presso V. S. Illustrissima, per
quanto resulterebbe dalla mentovata lettera del signor Martelli,
mentre questa Comunità non ha ottenuto rimborso dal Regio
Erario, così prego la somma di lei bontà a volere liberamente
passare allo stesso Camarlingo, e per esso al suo Sostituto Legale,
latore della presente, l'ammontare di detto Mandato; ritirando
dal medesimo o distinta ricevuta, o meglio (almeno per
quanto a me sembra) in calce di detto Mandato. E colla più
alta considerazione e profondo ossequio, passo al pregio di protestarmi,
</p>

<p>
«Di VS. Illustrissima,
</p>

<p>
«Dalla Cancelleria Comunitativa di Firenze, li 2 giugno 1849.
</p>

<p class="indr">
<span style="margin-right: 1em">«Umiliss. Servo</span><br />
«Firmato — G. Gotti.
</p>

<p>
Al signor Segretario del Ministero di Grazia e Giustizia.»
</p>

<p>
Andando con la nepote e la governante, chiesi (dacchè trattavasi
di pochi giorni) mi seguitassero Roberto Ulacco segretario,
e i due servitori; e lo concessero; Ulacco subito, i servitori più
tardi. Durante il cammino.... Ma giova sempre, quando si può, che
da per loro i testimoni raccontino. — Generale <i>Zannetti</i>: «Siccome,
strada facendo, il signor Guerrazzi mi domandò più volte
s'egli era prigioniero, oppure se così si agiva per tutelarlo
<span class="pagenum" id="Page_760">[760]</span>
semplicemente dal Popolo, <span class="smcap">non mancai riassicurarlo, dicendogli
che la Commissione non poteva mancare a sè medesima</span>. ma poichè
ebbi ad accorgermi che la commissione governativa <span class="smcap">non manteneva
altrimenti la sua promessa, e più che mancava di fede e di
riguardo alla Guardia Nazionale, ed allo stesso Capitano consegnatario,
unendo i Carabinieri alla Guardia Nazionale, per
tutelare il signor Guerrazzi; e di più vedendo che la Commissione
Governativa non teneva la promessa della intera ripristinazione
del Governo Costituzionale</span>; io che aveva firmato con lei,
a nome della intera Guardia Nazionale, il primo Decreto da essa
fatto della Restaurazione del Governo Costituzionale, non trovai
altra via lecita e conveniente a calmare la mia coscienza, che
quella di ritirarmi dal posto di Generale.»<a class="tag" id="tag748" href="#note748">[748]</a> Però mi veniva
confermando, che la Commissione di mandarmi a Livorno non
aveva voluto intendere nulla, e mi tornava a interrogare se
io fossi contento davvero di starmi per qualche tempo lontano
dal paese; ed io gli rispondeva: — che lo avrei reputato (tanto mi
sentiva sbigottito dalle sventure della Patria) sommo beneficio;
però conoscere egli le mie fortune, e a vivere fuori con la mia
famiglia lungamente non mi bastare; ed egli cortese si esibiva
tornare la sera a conferire meco in proposito; la quale cosa non
consentii, dicendo tenermi per soddisfatto se avesse voluto favorirmi
il giorno veniente. — Così alternando varii discorsi arriviamo
<span class="pagenum" id="Page_761">[761]</span>
al quartiere del Comandante le Guardie di Onore, dove ci
tratteniamo alquanto; quindi prendendo passo passo su per l'erta
del monte giungiamo sotto le mura della Fortezza di San Giorgio.
Qui mi occorre un'altra infamia; le mura apparivano gremite di
Veliti, i quali presero a profferire minaccie e improperii contro di
me. Io strinsi il braccio al Generale Zannetti, e guardatolo in volto
lo interrogai con voce tranquilla: — Dove mi porti? — Come restasse
quel virtuoso uomo, male può con parole referirsi; chiamò
tutto commosso il Comandante del Forte signor Cavalier Galeotti,
il quale o non poteva reprimere cotesta ignominia, o la sopportava,
e acerbamente lo rimproverava dicendogli: «Così non mantenersi
patti; Carabinieri non dovere essere in Fortezza; ricondurmi
indietro finchè non isgombrassero.» Il Comandante Galeotti
lo chiamò in disparte, sussurrandogli non so quali parole
nell'orecchio, a cui il signor Zannetti non parve acquietarsi. Retrocedemmo
al Palazzo Pitti; passata qualche ora, torna il Generale
affermando che adesso potevamo andare sicuri, perchè i Veliti
a tenere dei patti erano stati remossi, e che le parole date si
avevano ad osservare. Certo, quando pervenimmo la seconda
volta sotto la Fortezza, Veliti non vedemmo: i Veliti erano stati
appiattati nel quartiere; partito appena il Generale Zannetti uscirono
fuori! — Così, postergato ogni pudore, prendevano bruttissimo
giuoco della fede di uomini onesti! — In quanto al Comandante
del Forte, mi proverò a sforzarmi di credere che egli non
fosse partecipe di cotesta infamia. E infamia fu, però che, come
ho annunziato altrove, questi, soldati no, ma della onorata milizia
onta perpetua, sotto le finestre venissero a inasprirmi con disoneste
parole l'amarezza del carcere, e traverso le imposte della porta
taluno di loro minacciasse volere darmi della baionetta traverso il
corpo. O non vi bastava il trofeo del canto al Mondragone?<a class="tag" id="tag749" href="#note749">[749]</a>
</p>

<p>
Mentre a diligenza del Municipale signor Cavaliere Martelli
apparecchiano il quartiere molto alla lesta, come quello che doveva
bastare per giorni, e si può dire per ore, io e i miei ci riduciamo
<span class="pagenum" id="Page_762">[762]</span>
nelle stanze del Prevosto. Qui mi si mostrava assiduo al
fianco il Capitano Galeotti, e volendolo io dispensare dall'ufficio,
risponde secco: «avere ordine di guardarmi a vista.» Finalmente
prendiamo stanza nello alloggio preparato. Il Capitano Galeotti domanda
se avessi armi addosso per risparmiarmi la visita su la
persona! «Ma che sono io arrestato?» gli domandai. «Tali non
sono i patti.» Il Capitano risponde secco: «avere i suoi ordini.»
La mattina appresso volendo accostarmi alla finestra per bere un
sorso di aria pura, m'impongono ritirarmi; nè stette molto, che
alle quattro finestre ebbero messo le ferrate, poi le tramoggie,
poi le graticole, poi le ribalte guarnite di festoni di tela, le quali
calavano alle ore 24; sicchè mi parve essere diventato proprio
Giona in corpo alla balena. Se l'ardore del Sole schiantava le tavole
tanto che <i>un pelo di luce</i> passasse, ecco di subito calafati e
falegnami, che penzoloni imbracati con corde inchiodavano,
sverzavano, ristoppavano la fessura: poi visita alle finestre due
volte il giorno, nè la rimanente casa restava imperquisita: nè
basta ancora: guardie di sotto, guardie di sopra e all'uscio, e per
le scale; nessuno usciva; fu dopo qualche giorno, non senza difficoltà,
e non so se previa visita personale, concesso dal Cavaliere
Galeotti castellano al <i>cane</i> di prendere aria pel Forte, ma
legato. — Colà stemmo raccolti sei: rappresentai la indecenza che
le donne non potessero avere stanza appartata. Credei che <i>a gentiluomini
e a padri di famiglia dovesse comparire sacra la ragione del pudore:
non risposero</i>. Rappresentai il modo disonesto del prendermi,
che mi pareva nato a un parto con quello tenuto dal Valentino
a Sinigaglia per ammazzare Vitellozzo Vitelli, Oliverotto da Fermo
e compagni: <i>non risposero</i>. In cotesta dimora, che di bellissima
erano riusciti a rendere infernale, durammo giorni 44, tranne un
servo (anch'egli, poveretto! côlto al laccio), che, caduto infermo
di febbre, era trasportato per refrigerio al Carcere delle Murate.
</p>

<div class="poem">
<p>Fu tramutato di Arno in Bacchiglione!</p>
</div>

<p>
Così sepolto vivo, ignaro affatto di quello che pel mondo accadeva,
mando il nepote al suo zio in Roma credendo sottrarlo al
pericolo, quando ad un tratto con profondo rammarico conosco
averlo esposto a pericolo maggiore. E se vi talentasse sapere quali
pericoli il mio nipote, qui nella sua Patria, corresse, ve lo dirò.
Giovane di 15 anni, un bel giorno mi significò volere ridursi in
<span class="pagenum" id="Page_763">[763]</span>
campo per fare il suo ufficio nell'arme dell'artiglieria. Io per distornelo
gli dissi, che se voleva andare si scrivesse soldato. La
età novella, il duro mestiere, la qualità del semplice gregario, gli
affetti domestici e i comodi della casa, non valsero a trattenerlo;
nè io, premendo il dolore, lo trattenni. Il giovanotto dopo il 12
aprile dai proprii camerati fu preso in abbominio; — uno gli sparò
dietro lo archibugio! — Non vi pare questa una turpissima azione, o
Signori? — Ed ora egli naviga l'Oceano fuggendo una terra così
poco amica al suo sangue. Forse i miei occhi non lo rivedranno
più; ma la mia benedizione lo accompagnerà da per tutto; — e la
nepote, che uscita di convento per visitare lo Zio si trovò ad
accompagnarlo in prigione, anch'essa come grano di spelda vive
balestrata fuori della Patria sua... Oh! il primo passo che mosse
per la vita fu doloroso per lei, — e queste sono le sventure che
dissi: mano di uomo non può riparare, quella di Dio consolare
soltanto.
</p>

<p>
Dopo 44 giorni, certa notte di maggio con misterioso terrore
mi strappano allo improvviso dalle braccia della mia nepote, e mi
trasportano al Carcere delle Murate; quinci la notte appresso pure
mi rimuovono, e mandano a Volterra: di là finalmente, nel novembre
del 1849, mi tolgono e ricacciano dentro alle Murate, dove fino
da quel tempo giaccio sepolto.
</p>

<p>
Qui per <i>ammenda</i>, dopo lunga procedura, un giorno, armati
fino ai denti di tutte armi, e a me nudo affatto, e legato, quasi per
ischerno, di repente dicono: <i>Difenditi!</i> Per <i>ammenda</i>, l'Accusa, esordita
da uno Zagri barattiere e prevenuto adesso di falsità, sopra le traccie
somministrate da lui di continuare non rifuggono. Per <i>ammenda</i>, i
Documenti della mia Amministrazione all'Accusa concedonsi, che ad
uno ad uno gli esamina e gli sceglie; a me poi l'Accusa, e i Giudici
fino ad ora li contendono.<a class="tag" id="tag750" href="#note750">[750]</a> Per <i>ammenda</i>, si trovano Giudici, che
<span class="pagenum" id="Page_764">[764]</span>
scrivono avermi colto in <i>fragranti</i>! quando mi trovavo in Belvedere,
dove dimoravo sotto fede che alla mia libertà non si attentasse.
Per <i>ammenda</i>, i miei Giudici naturali e necessarii, trattandosi
d'imputazione relativa alla malleveria ministeriale, dove
intervenne perfino Decreto firmato dalla Corona, non mi consentono.
Per <i>ammenda</i>, immaginano non so quale delitto <i>continuo</i>
e <i>complesso</i>, per cui mi troverei esposto a rispondere perfino
dei fatti, che io stesso mi credei in dovere reprimere. Per
<i>ammenda</i> novella, congiungono il mio con non so quale altro, processo
di Pistoia, dove, per quanto intendo, si tratta di espilazione
e di altre simili turpitudini. Per <i>ammenda</i> (incredibile a dirsi
se non fosse vero!), <span class="smcap">L'ACCUSA il testimone Zannetti rifiuta, il
testimone Digny chiama a deporre</span>, — e questo parmì che tocchi
la cima di quello che può osare un'Accusa... — Certo io sono vivo...
la morte violenta di Oliverotto da Fermo, nè del Carmagnola, ho
<span class="pagenum" id="Page_765">[765]</span>
sofferto. Il secolo e il paese civili queste immanità non consentono...
dal sangue aborriscono... i troppo delicati nervi se ne irritano.
Lo imputato si lascia per anni e anni nella trista compagnia
dei suoi pensieri angosciosi; gli si dà spazio infinito a contemplare
la sua famiglia distratta, la dissoluzione del suo corpo, la
etisia della sua intelligenza; gli si nega un sorso di aria pura. — Era
barbarie, ma barbarie grande, quella di levare dal mondo
un uomo per morte violenta: oggi la carità persuade restituirglielo,
decorso spazio che reputasi conveniente di tempo. — Andate,
affrettatevi al carcere, amici e parenti; l'ora venne per riscattare
dalle mani di questa carità il prigioniero; ricevetelo, amici e parenti;
ella vi consegna — che cosa mai? — un <i>matto</i> o un <i>moribondo</i>.
</p>
</div>

<div class="chapter">
<p>
<span class="pagenum" id="Page_766">[766]</span>
</p>

<h2 id="cap31">
XXXI.
<span class="smaller">Di una Sentenza della <i>Corte Speciale</i> di Parma del 1831.</span>
</h2>

<p>
Come pei tragedi antichi si costuma mettere in fondo delle
loro tragedie il Coro, il quale veniva a raccontare agli uditori la
catastrofe di tutta la favola; così l'Accusa, sul finire del suo Volume,
stampa la Sentenza del Tribunale di Appello di Genova,
del 24 luglio 1849. Dove poi io m'ingannassi, e non l'avesse posta
per disporre gli animi alla già immaginata catastrofe, in osservanza
al precetto della <i>Poetica</i> di Orazio: <i>Segnius irritant animos
demissa per aures</i>, — potrebbe dubitarsi che l'Accusa lo avesse fatto
per dimostrare come in Piemonte si astenessero dallo iniziare Giudizio,
se prima non si erano bene accertati, che tutti i prevenuti si
fossero posti in salvo; mentre, all'opposto, in Toscana si sono bene
accertati prima di tenerli sottomano, quantunque, se qui fra noi
religione di patto e santità di fede valessero, quanto (e non domando
troppo) una volta valevano per le spiaggie di Algeri o di Salè, me
e lo egregio uomo Lionardo Romanelli non dovessero tenere. La
sentenza finale e capitale di Genova non ha fatto piangere nessuno;
mentre per la Procedura fiorentina già furono le famiglie
disperse, le intelligenze spente, ed altre che non vo' dire
lacrimevoli sventure patite. Quando il condannato a morte
può andare a cena e a dormire col Giudice che lo condannò, le
sentenze danno materia di piacevolezze convivali;<a class="tag" id="tag751" href="#note751">[751]</a> ma occhi non
bastano per piangere le blandizie di queste carceri <i>umanitarie</i>. Ormai,
se male non mi appongo, dubito forte non abbia a correre il detto:
«meglio condanna capitale del Tribunale di Genova, che assoluzione
in Toscana;» però messo questo da parte, riporterò ancora io una
Sentenza per <i>Coro</i> della mia <i>Apologia</i>, intorno alla quale importa
innanzi tratto avvertire com'essa fosse pronunziata da <i>Tribunale
<span class="pagenum" id="Page_767">[767]</span>
Speciale</i>, e negli ardori di Rivoluzione pure ora repressa; come tre
mesi soli, e forse nè anche tanti, gl'imputati avessero a travagliarsi
nel carcere, nè uscendo da mangiare pane di dolore si trovarono
ormai per tutta la restante vita imbandito pane di disperazione.
Certo, io sento rispondermi dall'Accusa: «ora ad affrettarti tocca
a te; io per me sono lesta.» Oh! lo credo, che tu sia lesta, e
da tempo non piccolo; e forse ogni ora che passa ti par mille anni
di concludere: ma io ti ricordo le parole di Ugo Foscolo al Direttore
della Polizia del Cantone di Zurigo, e ti ammonisco che se alla Difesa
fossero stati consentiti gli Archivii, come furono sbirciati da
te, e se tu non avessi potuto ricusare lo esame del Processo al mio
Difensore fino oltre maggio passato, e così <i>due</i> e più anni dopo il
mio arresto, potremmo avere veramente concluso. — Intanto, se
ti piace, leggi, o Accusa, la Sentenza di una CORTE SPECIALE.
</p>

<p>
«Parma, 7 luglio 1831. —
</p>

<p>
«La Commissione dichiara essere risultato dal dibattimento:
</p>

<p>
«Che una grave sedizione scoppiò in Parma nei giorni 13,
14 febbraio prossimo passato, nella quale gran parte del Popolo
prese le armi, inalberato lo stendardo della Libertà ad
esempio degl'insorti di Reggio, Modena e Bologna, <i>e disarmò una
porzione</i> del reggimento di S. M., ed <i>obbligò</i> la M. S., che non
volle consentire le domande dei rivoltosi, ad abbandonare la
sua residenza nella notte del 14 al 15 febbraio suddetto, trasferendosi
a Casalmaggiore, donde per la via di Cremona <i>si recò
nella sua città di Piacenza</i>, ove pervenne il 18 dello stesso mese;
</p>

<p>
«Che nel detto giorno 15 febbraio il <i>Potestà di Parma</i> riunì
il Consiglio Comunitativo, il quale ampliato per l'aggiunta di
30 Cittadini, e su la <i>considerazione che gli Stati erano rimasti
senza Governo per lo allontanamento di S. M.</i>, seguíta dal primo
Magistrato dello Stato S. E. il Presidente dello Interno, <i>senza
che gli constasse a malgrado delle fatte indagini, avere essa lasciato chi
la rappresentasse, nominò un Governo Provvisorio voluto dalla necessità,
onde evitare i mali dell'anarchia, da tenere luogo</i> di quello che
si era allontanato, composto dei signori Conte Filippo Linati,
Antonio Casa, Conte Gregorio Ferdinando da Castagnolo, Conte
Iacopo Sanvitale, Cavaliere Francesco Malegari;
</p>

<p>
«Che cotesto Governo Provvisorio, al quale vennero aggiunti
altri due membri, nelle persone dei signori Macedonio
<span class="pagenum" id="Page_768">[768]</span>
Melloni ed Ermenegildo Ortalli, con deliberazione di quel Consiglio
Civico, <i>emanò molti atti i quali sono certamente contrarii al
governo di S. M., e che secondavano la Rivoluzione avvenuta in
Parma nei giorni indicati 13, 14 febbraio, a diversi dei quali atti
sono concorsi ed hanno apposta la loro firma gli accusati, Conte Filippo
Linati e Cavaliere Malegari</i>, escluso però il proclama agli abitanti
della città e provincia di Parma e Guastalla dell'8 marzo;
</p>

<p>
«Considerando ch'è pure eminentemente resultato dal dibattimento
dall'una parte, che tale era la <i>effervescenza, e sì violento
il moto rivoluzionario in Parma, che non era più in potere di
alcuno resistervi</i>, che esso non poteva essere vinto o compresso
se non se da una imponente forza straniera, e che <i>sarebbe stato
per avventura pericoloso (senza d'altronde alcun vantaggio alla buona
causa) il ritirarsi dal Governo Provvisorio</i>, siccome si potrebbe inferire
da ciò che accadde il 10 marzo, imperciocchè su la voce
che si sparse di una vicina invasione austriaca essendosi quel
Governo dimesso, alcuni membri vennero arrestati e tenuti
prigioni; e dall'altra, che essi signori Conte Linati e Conte Malegari
accettarono <i>con repugnanza l'affidato incarico</i> di membri
del Governo Provvisorio, e a condizione, <i>che le cose rimanessero
nello stato in cui si trovavano</i>, e che appena seppero la nomina
del signor Melloni su mentovato vollero dimettersi, <i>se non che
furono istantemente pregati dai buoni e fedeli sudditi di S. M. a restare
in carica, onde gl'interessi del Pubblico, che sono poi quelli
dell'ottima nostra Sovrana, non pericolassero</i>;
</p>

<p>
«Che eglino oltre di essere persone di riconosciuta <i>probità ed
onoratezza</i> hanno manifestato, anche durante la Rivoluzione,
<i>sentimenti di attaccamento e di devozione a S. M.</i>; che in particolare
il Conte Linati <i>si prese ogni cura per la conservazione delle
cose proprie della prefata M. S. lasciate in Parma</i>;
</p>

<p>
«Che disapprovarono gli ostaggi fatti dal Popolo in seguito
dello avvenimento di Firenzuola, e s'interessarono per la loro
liberazione;
</p>

<p>
«<i>Che con la loro fermezza poterono qualche volta frenare la foga
di qualche loro collega, e che si opposero costantemente a troppo ardite
domande allo estremo offensive alla Maestà del Trono, sicchè essi
erano venuti in odio agli esaltati, e fu più volte cancellato il nome
loro negli affissi al Pubblico, ed in particolare il Cavaliere Malegari
era stato trattato di spia e di traditore</i>;
</p>

<p>
<span class="pagenum" id="Page_769">[769]</span>
«Che lo stesso Cavaliere Malegari fu inteso disapprovare
altamente la Prolusione del Professore Melloni suddetto, e dire,
che il Governo di S. M. era stato indulgente verso di lui; che
durante la Rivoluzione consigliò il sacerdote Bichieri ad aspettare
il ritorno di S. M. per pagare un suo debito verso il Tesoro,
e che non volle fosse ammesso al giuramento il notaro
Begani per correre pericolo che fosse cambiata la formula del
giuramento, e che fece alcun tentativo per ricondurre Parma
alla sommissione di S. M.;
</p>

<p>
«Dal che tutto, si deve considerare, che la reità degli accusati
Conte Linati e Cavaliere Malegari, per essere concorsi o
avere apposta la loro firma in qualità di membri del Governo
Provvisorio a diversi atti su menzionati, non fu che apparente,
e che essi assunsero e tennero il carico di membri di quel Governo
<i>senza dolo nè ree intenzioni, ma cedendo alla forza irresistibile
delle circostanze, e col proposito di far sì, che la condizione delle
cose fosse la meno triste per la loro parte</i>;
</p>

<p>
«In conseguenza di che, la Commissione proscioglie il Conte
Filippo Linati, e Cavaliere Francesco Malegari, e ordina che i
medesimi sieno posti in libertà ove non sieno ritenuti per altre
cause.
</p>

<p class="indl">
«<i>Sottoscritti</i>: Rossi. — Bertolini. — Cortesi. — Parolini. — Della Valle. — Vincenzi.»
</p>

<p>
Così giudicano gli uomini virtuosi, i quali, prima di entrare
nel Tribunale a scrivere sentenze, non si fermano sopra la soglia
per vedere da che parte corrano i nugoli, onde regolarsi nei <i>Motivi,
Attesochè</i>, o <i>Considerando</i> che si vogliano chiamare; ed in Toscana
ancora, un Senatore, il quale dovrebbe giudicarmi (e tu considera,
Lettore, quanto i conforti del Regio Procuratore Generale
presso la Corte di Cassazione, per farmi stare contento a Tribunale
che non sia quello del Senato, possano persuadermi), antico di
esperienza e di dottrina, dettando uno scritto intorno alla vita del
Prof. Pietro Obici, allorchè viene a favellare dei moti modanesi
del 1831, di cui l'Obici fece parte, così gravemente si esprime: «Invitato
l'Obici a far parte dello Stato Maggiore, agevolmente ne vide
il pericolo; ma non credè possibile o conveniente almeno il rifiuto. — E
qui ricorrono le dottrine sostenute con tanto zelo e
tanta eloquenza da Lally Tolendal nella sua <i>Difesa degli Emigrati
Francesi</i>. Negli avvolgimenti politici dee distinguersi la situazione
<span class="pagenum" id="Page_770">[770]</span>
dell'individuo, e considerare le cagioni, o per dir meglio
le strettezze che lo spingono a volgersi all'una o all'altra parte.
Il più delle volte la scelta non dipende dal volere, ma dalla necessità.»<a class="tag" id="tag752" href="#note752">[752]</a>
</p>

<p>
Però facendomi a ponderare sopra la Sentenza della Corte
Speciale di Parma, e confrontandola alle proposizioni della Accusa
toscana, meritano avvertimento grandissimo i fatti sopra i quali
venne profferita. Maria Luisa, armata mano, era costretta colla fuga
a salvarsi. Maria Luisa, come quella che reggeva assoluta quando
rimase sola, o in compagnia di Ministri, in una parte qualunque
dei suoi Stati, non può dirsi averne derelitto il Governo,
e nondimeno la necessità del Governo Provvisorio fu ritenuta.
La Duchessa cacciata con violenza alla fuga, non ebbe abilità
di lasciare un Governo; tuttavolta la necessità del Governo
Provvisorio non era contrastata. A Parma bastò per la elezione
legale del Governo Provvisorio il solo consenso del Municipio. Atti
si commisero contrarii veramente alla Duchessa, e secondanti la
Rivoluzione in nome del Collegio del Governo Provvisorio; nonostante
questo i Giudici parmensi si astennero dalla bestemmia
ereticale d'immaginare un delitto <i>continuo</i> e <i>complesso</i>, che mette
dentro una caldaja a bollire insieme Romani e Cartaginesi, Giudei
e Sammaritani, Angioli e Demonii, e fatto un impasto infernale
pretendere che uno debba rispondere delle azioni dell'altro. La
pressura generale che nasce dal tempo e dalle tendenze degli
uomini si apprezza, e si ritiene sufficiente così a muovere come
a giustificare il contegno di uomini politici. Il timore probabile
di danno futuro si dichiara motivo bastevole a costringere, e la
preghiera degli onesti per assumere o durare nel maestrale. La
probità dell'uomo, le condizioni della vita, lo attaccamento dimostrato
anche da fugaci detti o da lievi fatti, si valutano per
iscusare. Lo studio che gl'interessi del Pubblico non sinistrassero,
i quali (ottimamente si nota) sono, a fine di conto, quelli del Sovrano,
si considera causa onorevole a non disertare gli ufficii supremi
nel giorno del pericolo. Si pregia la cura di conservare le
cose appartenenti alla Duchessa; la volontà di dimettersi anche
dopo la invasione straniera valutasi; la tutela e la difesa dei cittadini
<span class="pagenum" id="Page_771">[771]</span>
valutasi; la industria spesa a frenare <i>qualche volta</i> la foga
di <i>qualche</i> collega valutasi; tutto quanto insomma dai Giudici toscani
del 1850 e 1851 si disprezza, e si tiene a vile appo i Giudici
parmensi nel 1831, si accoglie e si stima per rimandare assoluto
il Conte Linati. Pel Cavaliere Malegari si contentarono ancora
di meno, e gli ottennero assoluzione l'essersi opposto a
domande troppo ardite, essere venuto in sospetto dei Rivoluzionarii,
la disapprovata Prolusione del Professore Melloni, il conforto a non
pagare un debito, la dissuasione a non prestare un giuramento. — Tanto
alla coscienza dei Giudici parmensi del 1831 bastò per assolvere
e rispettare: troppo maggiori cose, riscontri bene altramente
gravi e copiosi ai Giudici toscani del 1850 e 1851 hanno
somministrato argomento per <i>accusare e insultare</i>!
</p>

<p>
Sono venuto al termine di questa opera condotta fra mortale
tedio del carcere, difficoltà di ogni aiuto, deficienza di cose maggiormente
necessarie, travagli infiniti e amaritudini ineffabili; e nondimeno
me ne separo con tristezza: perchè il fastidio, che a poco
a poco intirizzisce l'anima, fa che si ponga amore agli oggetti più
miseri; ma ormai vada a trovare sua ventura <i>fra magnanimi pochi
a chi 'l ben piace</i>. Però io non posso concludere, nè debbo, senza
richiamare l'attenzione del mondo civile sopra due punti principali.
Incominciando io dalla parte con la quale termino, avrei dovuto
dire: — 1º sorta la necessità del Governo Provvisorio, gli atti
che operai per la salute pubblica, a giudizio dei Savii universale,
vanno immuni dal titolo di <i>lesa maestà</i>; ed è soltanto in offesa manifesta
delle dottrine comunemente accettate, che i Giudici hanno
loro attribuito un carattere, che non hanno e non possono avere:
2º per patto espresso non si poteva attentare alla mia libertà, perocchè
la mia prigionia desuma la sua origine dal tradimento; e se
i Partiti scapigliati sono capaci di queste e di bene altre ignominie,
un Governo regolare non può per religione, per fede e per dignità,
giovarsene; ma sì all'opposto conviene che quanto in suo nome
fu promesso, procuri che lealmente e dirittamente si mantenga.
</p>

<p>
Io ho voluto riserbare queste ragioni per ultimo, non parendo
dicevole alla integrità mia opporre eccezioni perentorie; adesso
poi che di punto in punto, se pure io non m'inganno, sono venuto
giustificandomi, non mi pare vergogna valermene, e me ne valgo.
Mantenete il patto. La Italia ricorda un'altra capitolazione tradita,
e ancora Inghilterra la rammenta; imperciocchè, se mai favellando
<span class="pagenum" id="Page_772">[772]</span>
di Nelson ammiraglio tu pronunzii il nome di Trafalgar, non vi
sia Inglese di cui gli occhi non balenino di nobile orgoglio; ma
dove ti venisse fatto susurrare quello di Napoli, non troverai Inglese
che non abbassi al suolo sbigottito la faccia.<a class="tag" id="tag753" href="#note753">[753]</a>
</p>

<p>
E in questa parte io volli riserbare eziandio a far conoscere,
quale sia stato il palpito ultimo della mia vita al Potere, che io
tenni, e me ne onoro, da cittadino e da cristiano. Nel giorno 12
aprile alle ore 8 e m. 57 antim., per via telegrafica, mandava:
</p>

<p class="indl">
«Al Governatore di Livorno.
</p>

<p>
«Nei dolorosi casi avvenuti ieri in Firenze, non si ha a vedere
altro che la insidia dei nostri eterni nemici. Livornesi e
Fiorentini, entrambi traditi, hanno apprestato spettacolo gradito
a costoro. I Livornesi sieno generosi, con l'esempio dimostrino
che non furono rettamente giudicati, e si apparecchino a difendere
la Patria che essi amano tanto. Pubblica se credi.
</p>

<p class="indr">
«<span class="smcap">F. D. Guerrazzi</span>.»
</p>

<p>
E Manganaro, amico degno della Patria e di me, rispondeva:
</p>

<p class="indl">
«Al Potere Esecutivo.
</p>

<p>
«La Città è tranquilla nè si pensa da alcuno, per ora, di recarsi
a Firenze; anzi si sta redigendo un Indirizzo di pace ai
Fiorentini che sarà firmato da molti.»
</p>

<p>
Così, mentre altri squassava con vigore estremo di braccia
l'Albero della Discordia, e ne faceva cadere su la terra i frutti
dell'odio, io, improvvido di tradimento, attendevo a insinuare
nelle anime inacerbite sensi di magnanimità e di perdono, ed anche
vi riuscivo: — e come il perdono fu il palpito ultimo della mia vita
al Potere, così prego Dio onde mi mandi virtù che mi basti a fare
sì, che la parola la quale ultima verrà profferita dalle mie labbra
mortali sia: <i>perdono a quelli che mi hanno tanto atrocemente lacerato</i>!
</p>

<p class="pad2 center large">
FINE DELL'APOLOGIA.
</p>
</div>

<div class="chapter">
<p>
<span class="pagenum" id="Page_773">[773]</span>
</p>

<h2 id="appendice">
APPENDICE.
</h2>

<h3>
A
</h3>

<p class="center">
VII. Tumulti quando incominciassero. — <a href="#Page_37">Pag. 37</a>.
</p>

<div class="blockquote">
<p>
«<i>Il Consiglio</i>, — non obliando la miserabile condizione nella quale, per effetto dei
mutamenti politici, era caduta la Toscana, — <i>deliberava unanime questa dichiarazione di
fiducia, formulandola così</i>: «Siamo grati agli espedienti che il Governo si affrettò di adottare.» — <i>Non
era anche venuta l'ora dell'ingratitudine</i>!»
</p>
</div>

<p>
Con quali intenzioni il signor Guerrazzi salisse al Ministero, e
perdurasse in quello, si ricava dalle seguenti lettere, di cui le prime
due dirette al cavaliere Niccolò Puccini; la terza ad egregia Donna
lucchese, che il Prefetto di Lucca prima di rimettere fece copiare, e
in copia conservò; l'ultima confidenziale al prelodato signor Prefetto.
</p>

<hr class="tbs" />

<p class="indl">
«Amico.
</p>

<p>
«Tu molte cose hai indovinato: altre no. La troppa acutezza sfonda
il foglio. Io quando scherzo ragiono come te; ma in questo mi sento
superiore a te: che credo in più e migliori cose, come, a modo di esempio,
nella capacità del Popolo a diventare superiore a quelli che lo
hanno superato. Mi raccomandi giustizia; io ti assicuro che il tuo
amico mostrerà sempre giustizia e generosità. Scusami la brevità. Tu
se' discreto, e pensa che non istò in prigione per avere tempo di scrivere
a lungo. Addio.
</p>

<p class="indl">
«Firenze, 27 ottobre 1848.
</p>

<p class="indr">
«Affez.<sup>mo</sup> <span class="smcap">F.-D. Guerrazzi</span>.
</p>

<p>
«Al Cittadino Niccolò Puccini. — Pistoia.»
</p>

<hr class="tbs" />

<p class="indl">
«Amico Carissimo.
</p>

<p>
Sai tu? le lettere mie saranno brevi, in istile di XII Tavole. — Per
ora fo bene? Tu gridi: bravo Cecco! — Perchè dai di occhio ai tuoi
poderi; e finchè faccio gli affari vostri, io vo d'incanto. Sta benone.
Il Ministero <i>canaglia</i> non parti che ritenga del gentiluomo più che non
credevano? Lasciamo gli scherzi, frutto fuori di stagione. Io vado innanzi
secondo la mia coscienza, che, comunque inasprita, <i>fu sempre
onesta e buona</i>. Se io non potrò dire come Pericle sul termine della
vita, cioè: non avere mai offeso nessuno; spero potrò affermare non
<span class="pagenum" id="Page_774">[774]</span>
averlo offeso senza giustizia. E sta sano, mandandomi <i>democratici</i> deputati, — se
più tardi non li volete avere <i>escamisados</i>.
</p>

<p class="indl">
«Firenze, 16 novembre 1848.
</p>

<p class="indr">
«Affez.<sup>mo</sup> <span class="smcap">F.-D. Guerrazzi</span>.
</p>

<p>
«All'Ill.<sup>mo</sup> signore C. Niccolò Puccini.»
</p>

<hr class="tbs" />

<p class="indl">
«Signora.
</p>

<p>
«Tre cose voleva Del Re, e le ha ottenute:
</p>

<p>
«Si mutasse in parte lo Stato maggiore della Civica. — Io lo aveva
già mutato tutto, ponendone a capo Lelio Guinigi con moltissimi
rispettabili e amati cittadini.
</p>

<p>
«Si comprimessero le Fazioni. — Io comprimerò qualunque Partito
inesorabilmente, — <i>Bigionisti e Riformisti</i>, e lo vedrà.
</p>

<p>
«Si procurasse il bene di Lucca. — Lucca è carissima nostra sorella,
e non abbiamo mai confusi i buoni Lucchesi <i>con i pochi faziosi,
Bigionisti</i>, che fanno chiasso e lo perchè non sanno; <i>Riformisti</i>, che si
agitano per avere impieghi che non avranno mai. — Pace, concordia
e giustizia internamente, gloria italiana fuori. — Credo la Deputazione
sia rimasta contenta: forse qualche individuo della medesima no:
che ne pensate voi?
</p>

<p class="indl">
«Firenze, 3 del 49.
</p>

<p class="indr">
«Aff.<sup>mo</sup> A.<sup>o</sup> <span class="smcap">Guerrazzi</span>.»
</p>

<hr class="tbs" />

<p>
«Signor Prefetto di Lucca.
</p>

<p class="indl">
«A. C.
</p>

<p>
«Desidero vedervi presto: venite più presto che potete; superata
la prima prova, il Ministero ha speranza <i>di salvare anche quelli che
l'odiano</i>. Non sono quello che fui; non dirò che morì gran parte di
me; ma se posso, <i>voglio costringere i nemici, se non ad amarmi, ch'è impossibil
cosa, almeno a rendermi giustizia</i>. Addio.
</p>

<p class="indl">
«10 gennaio 1849.
</p>

<p class="indr">
«<span class="smcap">Guerrazzi</span>.»
</p>

<h3>
B
</h3>

<p class="center">
VIII. Di una insinuazione dell'Atto di Accusa, che mi dà
luogo a chiarire le sofferte ingiurie per parte della Polizia. — <a href="#Page_75">Pag.
75</a>.
</p>

<div class="blockquote">
<p>
«<i>Questo Partito.... da me ardiva pretendere un atto di contrizione delle colpe commesse,
poi si contentava di</i> un atto di fede, <i>che gli servisse di modello per confrontarvi
in ogni tempo la mia futura condotta.... Intanto il Governo, liberati i compagni della
mia prigionia, riteneva me, che avevo dichiarato non volere uscire, dove alla mia fama
non si desse convenevole riparazione</i>.»
</p>
</div>

<p>
Delle trattative intorno a tale argomento, degli artifizii del
Partito avverso, delle premure degli amici, onde il signor Guerrazzi
<span class="pagenum" id="Page_775">[775]</span>
uscisse finalmente del carcere, porgono testimonianza diversi Documenti,
dei quali basteranno al lettore le due Lettere che qui riportiamo.
</p>

<hr class="tbs" />

<p class="indl">
«Amico Carissimo.
</p>

<p>
«Avrei desiderato ricevere altre lettere da te, per aver notizie
di tua salute. — Sento, è vero, con piacere, che sei sano, grazie alla
tua coscienza e filosofia; ma ben sai che i caratteri di un amico sono
cari agli occhi, e più al cuore.
</p>

<p>
«Ogni giorno si dice che vieni: pure io dubito, che il tuo ritorno
possa ritardare ancora. Corre voce, che qui vogliano accoglierti
con festa, e mi dispiace, perchè così facendo si potrebbe forse recare
danno alla città ed a te. — Io dico a tutti coloro che si chiamano
amici tuoi, che si astengano da qualunque dimostrazione clamorosa,
e ti lascino, per così dire, passare inosservato; ma non sono essi che
bisogna trattenere; è la plebe, e con quella mal si ragiona. — Credo
che non mi porrai nel numero dei soffocatori, ma dei prudenti; perchè
mentre faccio a tutti tale raccomandazione per amore della patria
e dell'amico, non saprei mai impedirti di procurarti una decorosa
e legale giustificazione; e so che non sei capace di cercarne
una diversa. È giusto che si conosca chi ha errato; ma ciò deve farlo
la legge, e non gli esaltati, ai quali potrebbero unirsi i tristi, che pur
troppo devono esservi fra noi. — Ora
</p>

<div class="poem">
<p>Le leggi sono, e ognun pon mano ad esse.</p>
</div>

<p>
«Se qualche volta ti ho consigliato, ho sempre avuto in mira
l'utile tuo; e la lunga amicizia che esiste fra noi ti è pegno sicuro.
Nell'attuale stato di cose, stimerei ben fatto, quando sarai per tornare,
che con tacito permesso superiore, che credo non ti sarebbe
negato, ti facessi precedere da un avviso, pregando, anzi intimando
chi si vanta tuo amico, a non fare clamore alcuno, dicendo loro, che
anzichè esserti di giovamento, potrebbero pregiudicarti; che questa
non sarebbe espressione di amicizia, ma desiderio di nuocerti; che i
tempi sono gravi, e l'unico e santo pensiero di tutti deve essere il
bene reale della patria; che queste divisioni d'individui non devono
convertirsi in divisioni generali; che vi sono leggi tutelanti ogni cittadino;
che non hai bisogno di soccorso per difendere il tuo onore; — con
tutto quel più che puoi e sai dire.
</p>

<p>
«Fallo, ed opererai sanamente, e ti sarà vantaggio. Sappi che
corrono da parte a parte lettere anonime di minaccie. Previeni qualunque
occasione a cui potresti servire di pretesto, e forse con tuo
danno. — Io non vedo altro mezzo: — se il tuo senno te ne suggerisce
uno migliore, adopralo pure, purchè produca lo stesso effetto.
</p>

<p>
<span class="pagenum" id="Page_776">[776]</span>
«Armati di pazienza, e aspetta.
</p>

<p>
«<span class="smcap">Ho sentito con piacere che sei disposto a fare un sacrifizio
alla patria ponendo tutto in oblio, purchè il Governo conosca soltanto
da qual parte stava l'inganno.</span> — Te ne ringrazio, perchè
comprerei la pace nostra a caro prezzo.
</p>

<p>
«Rispondimi.
</p>

<p>
«Il tuo amico ti augura bene, e ti abbraccia.
</p>

<p class="indl">
«Livorno, 29 febbraio 1848.
</p>

<p class="indr">
«<span class="smcap">Gaetano Paganucci.</span>
</p>

<p>
«Al sig. D. F. Domenico Guerrazzi.
</p>

<p class="indl">
«Nel Falcone. — Portoferraio.»
</p>

<hr class="tbs" />

<p class="indl">
«Amico Carissimo.
</p>

<p class="indr">
«Livorno, 19 marzo 1848.
</p>

<p>
«Stamattina non abbiamo potuto concludere nulla, perchè essendovi
stata una dimostrazione per lo Statuto romano, non abbiamo potuto
riunirci. — Però alcuni fra noi sono di parere di aspettare la tua
risposta; altri di fare subito l'istanza, <i>perchè al Governo piacerebbe
averla, ed il Popolo sollecita da ogni parte</i>. — Credo che forse aspetteremo;
ma tu non tardare a scrivere. — Ti dico però francamente, e da
vero amico, che bisogna accettare. — Il modo sta in te, vale a dire,
che puoi scrivermi lettera, dicendo (in sostanza): «che i tuoi principii
furono sempre costituzionali; fede le opere tue; che l'istituzione della
Guardia ti è simpatica, come lo è a tutti.» — La forma ed il resto,
ognuno lo vede a modo suo. — <i>In quanto a consentire per l'abolizione
del processo politico, puoi dire, come è vero, che questo è un
sacrifizio che ti si chiede; che sei sicuro del trionfo; ma che a sollecitazione
non tanto degli amici, quanto di tutti, e in vista di togliere
ogni occasione di discordia alla patria, ti rassegni, pronto sempre a
fare in vantaggio di essa ec. ec. ec.</i> — Dì quello che ti pare. — Se
vuoi, farò stampare la tua risposta. — Peraltro ti soggiungo, che
non è momento da esitare. — La pace in città esiste; ma può essere
precaria; e Dio ci guardi. — Vedi: ha perdonato la famiglia dell'ucciso. — I
tuoi compagni di prigionia non dissentono. Per la verità non
posso dirti nulla di R***, perchè non gli parlo; ma credo che seguirà
il vostro esempio; — e poi, egli è forestiero. — Ripeto, e ripeterò sempre,
che bisogna sacrificarci, certi che il premio di quest'opera verrà
presto. — Se volessi o potessi dirti quanto è accaduto e accade; quanti
intoppi si incontrano; quanti disinganni in ogni verso; quante cose
non s'intendono, ec., empierei dei volumi. — Conchiudiamo; rispondimi
subito, se non l'hai fatto, e secondo il desiderio di tanti
amici che ti vogliono bene. <i>Il Governatore aspettava oggi una risposta</i>;
ma non siamo andati da lui, nè ci andiamo, prima di avere tue lettere.
</p>

<p>
<span class="pagenum" id="Page_777">[777]</span>
«Si avvicina la sera, e vado in Piazza a sorvegliare per la pace,
cosa che occupa i tanti buoni che sono fra noi.
</p>

<p>
«Addio. Ci rivedremo presto.
</p>

<p class="indr">
«Affezion.<sup>mo</sup> Amico <span class="smcap">Paganucci</span>.
</p>

<p>
«<i>Ti giuro sul mio onore</i>, e non lo giuro invano, che se consenti a
tornare a Livorno <i>subito</i>, e non vi è altro mezzo che quello che ti
suggerisco, la città avrà pace; diversamente, torniamo indietro una
settimana, cioè al tremendo dubbio di una guerra cittadina. — Vedi quale
responsabilità ti assumi! L'amicizia mi costringe a palesarti il vero.
</p>

<p>
«Al signor F. Domenico Guerrazzi.
</p>

<p class="indl">
«Nel Falcone. — Portoferraio.»
</p>

<hr class="tbs" />

<p>
E mentre gli si domandava oblio della offesa patita, ed ei lo
dava, l'Accusa per questi fatti ha coraggio di scrivere: «che il signor
Guerrazzi <i>ha interessato</i> la grazia!....»
</p>

<h3>
C
</h3>

<p class="center">
Ivi. — Pag. 76, in <a href="#note68">nota</a>
</p>

<div class="blockquote">
<p>
«<i>Al Popolo, che ingannato era venuto ad arrestarmi, tali apparecchiava parole,
come resulta dallo Scritto inedito pubblicato dall'Accusa</i> (a pag. 60 del suo Volume di
Documenti).»
</p>
</div>

<p>
Eccolo per intiero:
</p>

<div class="blockright">
<p>
<i>Suadeo vos emere aliquantulum charitatis et verecundiæ, et
animadvertetis vos esse cives ejusdem miseræ civitatis.</i>
</p>

<p class="indr">
<span class="smcap">Foscolo</span>, <i>Hypercalypsis</i>.
</p>
</div>

<p>
Repugnavo a emettere qualunque dichiarazione intorno al mio
stato, perchè farlo dal carcere mi sembrava viltà. Adesso poi sollecitato
reiterate volte dai miei amici, e persuaso che le mie parole possano
tornare di qualche benefizio al Paese in cui nacqui, mi è forza
rompere il mio proponimento. Dirò parole sincere, e quali nè persecuzioni
immeritate, nè ardenti calunnie, potrebbero farmi dettare
diverse. Io venni strappato dal seno della mia famiglia con violenza e
con ingiustizia; poteva fuggire, e non volli: fuggono i colpevoli, e nei
passi paurosi della fuga cercano scampo: gl'innocenti hanno da trovarlo
nella giustificazione delle opere loro. Popolo sono, Popolo nacqui,
e quindi non abbisogno adularlo per ottenere il suo favore; nè io posso
odiare il Popolo, nè egli me: noi siamo stretti con vincolo necessario!
Però troppo spesso il Popolo lascia aggirarsi dai falsi profeti, e troppo
spesso lapida i veri, e poi al bisogno si trova tradito miseramente, e il
pianto non giova. Popolo mio, che cosa ti feci? Mi dissero: Che <i>tu non
contavi nulla</i>; mi proposero di entrare nel novero degli sciagurati che
ti s'imposero padroni insolenti e ignoranti; <i>si vantarono possedere potenza</i>
di punirti: finalmente (lo dico o lo faccio?) lo dirò, perchè la mia
<span class="pagenum" id="Page_778">[778]</span>
difesa è sacra: <i>minacciarono strangolarmi, se io non avessi consentito a
formar parte di loro</i>. Immani cose e spregevoli! Forse il mio sangue
potrebbe animare un secondo Trasibulo, non certo uno dei trenta Tiranni.
La prima colpa, e il mal seme delle calunniose persecuzioni fu
questo, — il mio aborrimento a entrare nel novero di cotesti Tiranni da
dodici al quattrino. Io mi posi in disparte, e non valse: costoro non
pure in Livorno, ma in Toscana, ma in Italia, me predicarono furibondo
Gracco, me invaso di itterizia di sangue, me erede delle furie
di Marat; ed in aggiunta agente dei Gesuiti, e compro dall'Austria, e
simili altre calunnie, che mi farebbero tremare la mano se non mi
muovessero a riso la bocca. Lasciamo di loro; io scuoto dal mio pensiero
la loro memoria, come gli Israeliti scuotevano dai loro calzari
la polvere uscendo fuori di casa abominata, — conciossiachè non
sieno degni neppure di disprezzo. Ma tu, o Popolo, soffristi che io
fossi tratto a vituperio in carcere, e non solo lo soffristi, ma venisti
a gravare le mani, a me infermo, di obbrobriose catene! Tutto
questo, perchè? Mi accusano di sette, di congreghe, conventicole insomma,
dirette a sovvertire il Governo? È calunnia: io sfido chiunque
ad articolare un fatto solo che induca a sospettarlo, e giuro sopra
l'anima del padre mio, ch'è cosa falsa: nessuno del mio paese ardirebbe
dirlo. Lo scrisse il Giornale <i>La Italia</i>: tale sia di lei. Parlo dei
fatti del 6. Io giaceva steso sul letto infermo quando venisti in casa,
o Popolo, perchè io ti servissi; cercai sottrarmi, perchè male disposto
della persona e studioso di quiete; ma riuscì impossibile lo allontanamento
per essere ingombro il cortile del palazzo; tornai in casa e favellai
di forza: — mi lasciassero; disapprovare ogni idea di tumulto,
non sentirmi capacità nè salute di avventurarmi fra coteste procelle. — Uno
del Popolo mi rispose: — Ora, come? Voi avete detto che dei
carichi pubblici avreste assunto quelli che il Popolo vi avrebbe commesso,
e adesso vi ricusate? — Non mi ricuso; ma voi siete tutto il Popolo?
Io qui non vedo alcuno che rappresenti il Governo, e il Governo
nel mio concetto forma parte principalissima del Popolo, composto
di tutte le classi della città. — Voi volete lo invito del Governo? — lo
avrete. — Alcuni partirono, molti rimasero, <i>tenendomi quasi in
ostaggio</i>; tornarono, e con essi lo Aiutante di Piazza Baldanzi, con
istanza del signor Governatore a recarmi al Palazzo per acquietare il
Popolo. Andai: — il Popolo chiedeva armi, e non altro. Seppi, che l'Avvocato
Marzucchi ne aveva fatta promessa, ma non aveva potuto mantenerla;
seppi inoltre avere il Popolo nominata una Deputazione per
esporre i suoi voti al Governo, e cessare le dimostrazioni tumultuarie;
<i>e mi disse il Marzucchi averla proposta al Popolo egli medesimo; — proposizione
che egli rinnovò il giorno nove nella Caserma della Guardia
Civica, alla presenza di mille e più persone</i>.
</p>

<p>
<span class="pagenum" id="Page_779">[779]</span>
Parlai al Popolo poche parole, e si disperse: mentre mi tratteneva
in Palazzo favellando con l'Avvocato Marzucchi e il Conte De Larderel,
entrarono alcuni individui concitati nello sguardo che chiamarono in
altra stanza il Marzocchi, e quindi a breve vidi uscire alcuni del Popolo,
e udii che dicevano, non senza improperii: — sono venuti a proporre
l'arresto di una cinquantina di popolani, <i>la pagheranno: il pezzo
più grosso ha da essere un orecchio</i>! Abbandonai precipitoso il Palazzo,
mandai subito a chiamare persona congiunta per sangue col
più minacciato di coloro, e lo avvertii del pericolo. Feci il mio dovere,
e non meritava veruna riconoscenza; e se non l'ho avuta, non me ne
dolgo. Il giorno 7 per tempo mi condussi al Palazzo del Governatore;
eranvi gli Assessori Marzucchi e Venturi e il Conte De Larderel: favellai,
io credo, nè insensate nè triste parole; esposi i mali della
città, proposi i mezzi di rimediarvi; di più domandai loro quello che
per me dovesse farsi. Mi <i>pregarono tutti</i> a rimanere nella Deputazione,
e adoperare ogni mio sforzo pel bene del paese. Promisi farlo, purchè
essi pure cooperassero, e come provvedimento per tôrre via ogni pretesto
di lite li persuasi a interporsi presso Gianpaolo Bartolommei, col
quale da qualche tempo io viveva con freddezza, ond'egli consentisse
formare parte della Deputazione. Recatomi col Conte De Larderel
alla Comune, conferivamo su quanto era da farsi, quando sopraggiunsero
gli Assessori Marzucchi e Venturi, e referirono le loro premure
presso il signore Bartolommei riuscite indarno. Presenti gli Assessori
distendemmo la prima Notificazione; dettò il Venturi il paragrafo relativo
all'approvazione, su tutto quello avevamo fatto e facevamo, e
fu egli che persuase inserire la frase che avremmo ragguagliato il Popolo
del nostro operato <i>volta per volta</i>, sostituita alla espressione di
<i>ora in ora</i>, avvertendo come la prima denotasse maggiore spessezza
della seconda. In questa sopraggiunse un giovane colla notizia
che il signore Bartolommei erasi determinato a formare parte
della Deputazione, ma che prima voleva vedermi. Andai: sopita ogni
grossezza, venne alla Comune. Il Popolo applause; quinci passammo
alla Caserma della Guardia Civica. Tutti mi porsero amica la destra;
la strinsi a tutti: il Mayer per la <i>seconda volta</i> domandò oblio di una
ingiuria fattami; lo concessi: il Ricci pareva restio; più tardi venne a
casa in compagnia dei Capitani Orsini e Conti: disse essere stato ingannato,
e che chiarito dello errore veniva adesso a scusarsi; e fu accolto
amorevolmente. Ogni cosa pareva disposta alla concordia, e cotesto
giorno ebbe la sembianza di felicissimo. Il giorno otto per tempo
mi mandava a chiamare il Governatore; eravi seco l'Avvocato Venturi;
poco dopo sopraggiunse il Conte De Larderel: mostraronmi la
Notificazione del Marchese Ridolfi; considerata attentamente rispondemmo:
il Governo ha male appresa la Deputazione; ebbene, ognuno
<span class="pagenum" id="Page_780">[780]</span>
ritornerà alle proprie case: noi non desideriamo meglio. — No ci
venne detto, voi non partirete; noi <i>non vogliamo pubblicare cotesta Notificazione</i>,
che manderebbe a soqquadro ogni cosa. Marzocchi è partito
per Pisa, e già ci ha ragguagliato. Vedete la lettera; <i>tanta è la
lealtà nostra, che noi non dobbiamo celarvi nulla</i>. La lettera parlava di
spiegazioni date al Ministro, e della favorevole accoglienza delle medesime;
avere proseguito, egli Marzucchi, per Firenze, per dare ad altri
coteste spiegazioni; augurarne bene; — badassero a tenere tranquilla
la città; — dissuadessero la Deputazione recarsi dal Ministro, perchè
forse non sarebbe stata bene accolta. Conchiusero finalmente col pregarci
a rimanere nella Deputazione fino a nuove istruzioni. Osservai,
badassero bene che noi intendevamo rimanere perchè pregati, e non
volevamo poi essere ripresi di nulla. Il Venturi mi stese la mano dicendo:
<i>Francesco, noi ci conosciamo da molti anni: sono un galantuomo:
tutto quello che avete fatto e farete fu con piena approvazione del Governo:
e se mai trovassero a ridire sul vostro operato, io vi prometto che
darò subito la mia dimissione</i>. Venturi non ismentirà le parole, e il
Conte De Larderel ne può fare buona testimonianza; ma non abbisognerà
certamente. Dopo ci mostrarono varie dimissioni dai gradi
della Civica, che a loro e a noi parvero inesplicabili; erano di Gianpaolo
e di Luciano Bartolommei, di Federigi e di Fiorini. Il Gonfaloniere
ed io andammo alla Comune: qui trovammo lettera di L. Giera
dimissionario dal posto della Deputazione. Il signor Gianpaolo Bartolommei
non credè civile neppure scrivere alla Deputazione; mandò
un articolo al <i>Corriere Livornese</i>, in cui, discorrendo di non so quali
rimorsi, diceva deporsi dall'assunto incarico. Rispondemmo ad ambedue
manifestando loro lo invito dell'Autorità locale, e pregandoli
a sospendere le dimissioni fino a nuovi ordini del Governo. Tutto
ciò ci fece nascere sospetto, che qualche segreto agitatore si compiacesse
seminare lo spavento e scompigliare la concordia; sospetto
reso tanto più grave da un Ordine del Giorno del Colonnello della
Guardia, del giorno avanti, che invitava tutti i Civici a radunarsi
per difendere (niente meno) <i>la vita e le sostanze dei cittadini</i>, — e da
certe espressioni sfuggite al Ricci nella Caserma, nel giorno stesso
quando mi era condotto davanti: <i>come! mi avevate detto che dovevamo
fare sparger sangue; ed ora non è più vero</i>? — Adesso alcuni ufficiali
della Civica prorompono nella stanza, e passionatamente domandano,
che cosa intendessimo fare, se scioglierci o rimanere. Manifestammo
loro le istanze del Governo locale. Invitati ad andare in
Caserma a ripetere coteste spiegazioni, andammo e le ripetemmo.
L. Giera, sopraggiunto, disse che nel suo particolare aveva ricevuto
uguale preghiera dal Governo. Invitati a pubblicare cotesto fatto li
compiacemmo con la seconda Notificazione. Di poi ognuno si ritirò,
<span class="pagenum" id="Page_781">[781]</span>
aspettando le ulteriori disposizioni del Governo. Il giorno 9 il Governo
non cerca più di me, ma invita gli ufficiali della Civica, e
partecipa loro altra Notificazione del Marchese Ridolfi. I fratelli Bartolommei
vennero a comunicarmela, domandandomi che intendessi
fare. Risposi sorridendo: «starmene in casa a badare ai miei negozii.»
Più tardi si fecero a trovarmi molti individui, avvertendomi essere
necessario che io manifestassi il mio concetto (che la soppressione
della Deputazione non era cosa che meritasse sdegno), e inculcassi la
necessità della concordia. — Ben volentieri mi recai alla Caserma a
prestare quest'ufficio. Nella stanza degli ordini avvennero diverse arringhe
più o meno concludenti, ma cospiranti tutte alla pace, alla tranquillità
e alla concordia. — Nello uscire dalla stanza una voce sinistra
mi percosse: — «Bisognerebbe ammazzarli tutti!» — Mi sentii ribollire
il sangue, ed esclamai: — la quiete è stabilita, nessuno ardirà turbarla;
ma se mai per somma e non preveduta sventura qualche tumulto
avvenisse, guardi la Civica a non far uso delle armi: pensi che potrebbe
rimanere ucciso un padre o un fratello. — Giunsi alle scale;
la calca era folta; non si poteva avanzare nè retrocedere; intanto vedo
apparirmi incontro l'Avvocato Marzucchi. Respinti in mezzo alla Caserma,
io domandai al Marzucchi spiegazione di certe parole lette
nella Notificazione, che mi parvero lesive così alla verità come all'onore;
le parole suonavano: <i>coloro che si dissero vostra Deputazione</i>
ec. — Come hai consentito, lo interrogava io, che queste parole si
stampassero, quando noi fummo da te pregati a formarne parte?
quando quello che facemmo fu da te approvato? — Il Marzucchi, presenti
mille persone, rispose: — Finchè io mi rimanga rappresentante
del Governo, mi sia permesso non manifestare la mia opinione sopra
gli atti del medesimo; in quanto a quello che avverte il Guerrazzi, è
vero; il Governo locale approvò quanto dalla Deputazione venne operato,
e la Deputazione fu proposta e consigliata da me. — Io mi dichiarai
soddisfatto, e aggiunsi che mi ritiravo nelle mie case. Marzucchi
allora, ammonendomi gravemente, mi disse: — No, non devi ritirarti,
ma affaticarti pel bene del tuo paese; — con certe parole dolci di
lode, scontate con largo sorso di amaro. Allora di nuovo parlai, parlò
lo stesso Marzucchi e Bartolommei, credo Bernardi e Ricci. Mentre
così ci travagliavamo, una vocina stridula si fece sentire: «la Deputazione
è figlia della minorità!» — Queste parole irritanti m'increbbero:
mi volsi a vedere chi le avesse proferite: era un tal Viviani; allora
esclamai: — Oh! l'ho notato, è il Viviani, non ci occupiamo di lui.-E
la gente d'intorno impose silenzio allo importuno. Il Viviani pretende
che io immaginassi una proscrizione; ch'egli fosse posto nelle note;
egli mi finse Silla, sè proscritto. Il Viviani ha fatto me e sè troppo
grandi. Veramente non ho la pazienza dello zio Tobia, che vessato
<span class="pagenum" id="Page_782">[782]</span>
dalla mosca la prese, aperse la finestra, e dicendole: creatura di Dio
il mondo è largo abbastanza perchè noi non ci diamo noia! la pose in
libertà; — ma mi protesto, che non ho mai imitato Domiziano:
però viva, sieno quieti i suoi sonni: se deve morire per le mie persecuzioni,
può contare sopra 100 anni di vita. — Il Popolo adunato, scosso
da tante esortazioni, giurò sopra il suo onore da ora in avanti rimanersi
tranquillo; la Guardia promise vigilare alla quiete della città.
Allora proposi a Marzucchi: poichè ogni motivo di provvedimenti
straordinarii cessa, prega il Ministro a ritirare le milizie, e concedere
che il Municipio si aggiunga varii individui, i quali, prevenendo ogni
dimostrazione tumultuaria, si facciano organo presso di lui dei voti
del Popolo. Promise farlo, e credo ancora promettesse darmi risposta
in giornata. Tornai a casa. Alle 2 p. m. il Conte De Larderel venne a
trovarmi; mi disse essere stato accolto freddamente dal Ministro Ridolfi;
aggiunse sentirsi male disposto, <i>andassi a trovarlo nella sera</i>.
Più tardi ricevo avviso essere stato risoluto il mio arresto; mi posi a
ridere; a buio si rinnovarono gli avvisi. Mi misi a scrivere un articolo
di Giornale. Alle 8 circa, vennero Giannini e Meucci per parlare
del Giornale, e rinnovarono lo avviso; <i>intanto sopraggiunge Dario Bastianelli
ad avvertirmi per parte del Conte De Larderel, non istessi ad
andare da lui perchè gli era entrata la febbre</i>. Dopo questi venne il signor
Mastacchi, giovane al quale in tempo di mia vita avevo allora
forse favellato tre volte, e mai di politica; e notiziandomi sicuro il mio
arresto, mi scongiurava a non soffrire questo insulto tanto fatale alla
mia mal ferma salute; mi scansassi, in qualche luogo riparassi fino a
ragione conosciuta. Ringraziai cordialmente per tanta bontà l'onesto
giovane, e gli altri venuti con lui a me ignoti perfino di vista, ma nel
tempo stesso scriveva un biglietto a Gianpaolo Bartolommei: avere
da più parti saputo che il Governo disegnava arrestarmi, ordinasse
tenere aperto il portone, perchè non desideravo trovassero i Carabinieri
impedimento. — Ahi io credeva che soli i Carabinieri sarebbero
venuti ad arrestarmi!
</p>

<p>
Questa è la verità, e null'altro che la verità. Ora mi volgo ai
miei Nemici, ai Giornalisti, ai Municipii, al Governo, e al Popolo, e dico:
</p>

<p>
Ai Nemici: — Voi mi avete atrocemente perseguitato; calunniato
senza coscienza e senza verità: voi mentre ero in carcere avete versato
a piene mani sopra di me la ferocia e la menzogna<a class="tag" id="tag754" href="#note754">[754]</a>, rinnovando le
immanità dei Veneziani che conducevano la loro vittima al supplizio
tra le colonne di Piazzetta San Marco con la spranga alla bocca, o
la gittavano cucita dentro un sacco nel Canale Orfano. Voi mi
avete baciato e tradito come Giuda<a class="tag" id="tag755" href="#note755">[755]</a>. Tal sia di voi. Voi temete che
<span class="pagenum" id="Page_783">[783]</span>
io mi vendichi di voi? Il giudizio del pubblico e i rimorsi della vostra
coscienza bastano soli alla mia vendetta.
</p>

<p>
Ai Giornalisti: — Alcuni senza conoscermi mi hanno difeso; che
posso dir loro? Io gli ringrazio meno della difesa, che per avermi mantenuta
la fede negli uomini: altri, conoscendomi, tacquero; pieni di tanto
sdegno per le ingiustizie che si commettono mille miglia lontano, per le
domestiche non hanno ire. Il cuore loro è fatto ad uso di fantasmagoria.
Che giovano le parole? Esse sono frasche. Ognuno verrà giudicato a misura
delle opere, e un giorno il vostro peso sarà trovato leggiero sulla
bilancia.
</p>

<p>
Ai Municipii Toscani: — Perchè veniste volta a volta a lanciare le
vostre imprecazioni sopra Livorno vostro fratello, come sopra una vittima
espiatoria? Certo vi scusa lo essere stati indotti in errore da
taluni de' miei concittadini, che per sostenere le loro calunnie non
aborrirono infamare il proprio paese, e renderlo esecrabile alla faccia
della Italia: ma senno e carità volevano che voi v'informaste
bene dei fatti, prima di cuoprire d'obbrobrio una città innocentissima.
Adesso sarebbe giustizia emendare i vostri Indirizzi, <span class="smcap">non già
nella parte in cui dimostraste la vostra benevolenza al Principe
Costituzionale, che non contiene in sè nulla che non sia commendevole,
ma nell'altra che esprime gl'immeritati improperii</span>.
</p>

<p>
Al Governo: — Io non voglio con inopportune querele creare imbarazzi
e promuovere scandali; ma si persuada che nè Catilina vissero
in Livorno, nè vi fu mestieri salvare la patria. Il Governo
porse troppo facili le orecchie, e trasmodò in atti violenti ed ingiusti.
Quando i Popoli si commuovono, è difficile che non nascano Partiti;
più difficile che i cittadini all'uno o all'altro non si appiglino.
Solone, che pure fu salutato uno dei sette Sapienti della Grecia, ordinò,
nelle leggi che dava ad Atene civilissima, il bando a chiunque non
avesse Partito; piacendogli piuttosto il cittadino appassionato, comecchè
poco direttamente al bene pubblico, che lo ignavo e lo inerte. I
Partiti voglionsi dominare e dirigere, e non farsi schiavo di nessuno.
Il Governo rinnuovò lo errore di Enrico III, il quale si dette in balía
della Santa Lega, e cessando essere re di Francia diventò servo dei
Guisa e capo di fazione. I tumulti a Roma, nota Machiavelli, giovarono
alla Repubblica, perchè terminarono sempre in buone leggi:
nelle condizioni presenti dei Popoli, io per me non approvo i tumulti,
ma, come Machiavelli nelle <i>Storie</i> m'insegna, noi non potremo deplorarli
abbastanza, quando terminano con le prigioni e lo esilio dei
cittadini. Questa sventura condusse a precipizio la Repubblica Fiorentina.
E se siffatti mali nascono da provvedimenti violenti, quanti non
ne dobbiamo temere maggiori quando le violenze percuotono cittadini
incolpevoli, che invece di provocare tumulti si affaticano, richiesti, con
<span class="pagenum" id="Page_784">[784]</span>
ogni forza loro a comporli? Ma se umana cosa è lo errare, bestiale è
poi ostinarci nello errore. Io non muovo querele, nè do consigli; e non
ostante, meno per me che per la causa della giustizia e della verità,
pei luttuosi fatti della notte del 9 gennaio, io lo conforto a riparare
l'onore offeso di persone che non demeritarono la benevolenza della
patria e la stima dei generosi.
</p>

<p>
Al Popolo poi convienmi fare più lunghe parole. — Tu, o Popolo, sei
venuto a incatenare me, colpevole soltanto di averti obbedito in cosa
innocente, a te consigliata, e ad ogni modo a me estranea affatto. Tu
hai incatenato queste mani che non vergarono scritto che non tornasse
in onore della patria italiana. Gli stranieri una volta, sbarcando
in Livorno, davano di occhio ai Mori della Marina, e andavano via
sprezzando questa nostra città, come una <i>osteria posta sopra la strada
maestra</i><a class="tag" id="tag756" href="#note756">[756]</a>. Se oggi si trattengono un'ora, lo fanno per istringermi la
mano, e l'onore del figlio del Popolo refluisce sul Popolo, perchè la
mia fama è tua fama..... Se ho trascorso..... perdona questa vampa di
orgoglio a colui che fu sempre saturato di calunnia e di vituperio! Un
Carabiniere, nonostante il timore della punizione, mi tolse le catene
che tu mi desti, e agitato dalla paura di avermi offeso ne ha perduta
la ragione. Una persona costituita in dignità squassò sdegnosa le catene,
gridando più volte, e non senza pianto: <i>questa è una indegnità</i>! — E
così un Carabiniere ed uno Impiegato ebbero per me la pietà che mancò
a te, — a te, mio Popolo, pel tuo figlio che t'ama. Ma tu, o Popolo, rigetti
la colpa sopra la Guardia Civica, ed essa, chiamandosi ingannata,
la rigetta sopra alcuni ribaldi. <span class="smcap">E sia così, e così mi piace, e giova credere</span>.
Ma dimmi: i lupi cessarono di starsi in custodia del gregge? Il
grano fu separato dal loglio? Dura tuttora, o cessò il regno di Giuda?
Cotesti servi di tutti i poteri, traditori di tutti gli amici, adulatori di
chi sorge, calunniatori di chi cade, coteste vespe importune e venefiche
ti sussurrano sempre dintorno?
</p>

<p>
Ma se tu pensassi, o Popolo, che io volessi concitare il tuo sdegno
contro costoro, t'inganneresti. Oh! vivano nella loro viltà come
sopra un letto di riposo. La stirpe dei codardi per sommo di Dio benefizio
è scarsa tra noi; conserviamoli gelosamente come mostri: noi
gli additeremo ai nostri figliuoli, nella stessa guisa che accennavano al
fanciullo Spartano lo Iloto ubbriaco.
</p>

<p>
Io l'ho detto: tra me e te, Popolo, noi non dobbiamo odiarci, nè
lo possiamo. Forse Aristide odiò la patria perchè bandito ingiustamente?
In certa notte con pericolo di vita ruppe il bando, e fu la precedente
alla battaglia di Salamina, per avvisare Temistocle intorno
alla ragione dei venti, e all'ordine della flotta persiana. Gli antichi
<span class="pagenum" id="Page_785">[785]</span>
esempii non saranno stati letti invano. I Veneziani supplicarono Carlo
Zeno imprigionato iniquamente, onde salvasse la patria dal pericolo
supremo da cui era minacciata: usciva, pugnava, vinceva, e poi altero
e costante tornava al carcere<a class="tag" id="tag757" href="#note757">[757]</a>.
</p>

<p>
Tra me e te ogni trista memoria è obliata, o Popolo, e <i>con tutti
fra te</i>. Vi lasciai non liberi: uscendo adesso vi trovo facoltati a farvi
liberi se volete. A patto tale, chi non vorrebbe avere sofferta la prigionia?
Baciamoci dunque, e stringiamo ora che ne fa mestieri più che
mai i vincoli di famiglia. Giù rancori, giù discordie, se volete essere
forti contro il nemico comune: io non so davvero come potrete riuscirvi,
con matte fazioni tra voi. E soprattutto nè <i>viva</i> a tale, nè <i>morte</i>
a tale altro: il secondo grido è crudele, o la nostra religione lo aborre;
il primo è segno di servitù. Oggimai non hanno a contare gl'individui,
ma i principii. Mi confortarono, o Popolo, ad abbandonarti, e porre la mia
stanza in altro paese. Non posso farlo: le cose si amano pei sagrificii
che costano, e il mio paese mi costa assai. Io qui ebbi nascimento, e
qui desidero sepoltura accanto alle ossa del padre mio e dei miei amici,
che più felici di me mi precederono nella morte: io continuerò,
secondo che è dato al mio povero ingegno, a onorarli come posso e
devo; ma tu, o Popolo, ricompensami con lo starti unito, col non fare
il mio nome bandiera di fazioni e di tumulti: io te ne scongiuro per la
mia fama, e più per la tua: anche tu fosti accusato, e devi mostrare
che lo fosti a torto, a nessuno secondo tra i Popoli italiani, e a qualcheduno
primo. Le petizioni offrono mezzi legali per manifestare i
tuoi voti: e per tôrre d'inganno il Governo attienti a queste.
</p>

<p>
Terminerò col darti uno avvertimento non inopportuno ai tempi
che corrono. Le cose di Francia non t'illudano; gli Stati non vivono
d'imitazione. Ogni Popolo ha le sue età. Non bene risensato dal lungo
letargo, male imprenderesti a correre. Sta quieto; fortificati; sviluppa
il tuo ingegno nello studio del reggimento degli Stati. La forma costituzionale
presenta campo abbastanza per questo. Certo, il contegno di Luigi
Filippo ti rende sospettoso; per lui il trono circondato da istituzioni
democratiche diventò menzogna; ma la colpa stette nell'uomo, non già
nella cosa; e alla fine tu vedi a quale luttuoso termine lo ha condotto
la sua slealtà. Occorrono esempii di re e repubblica vissuti lungamente
d'accordo. Senofonte nella vita di Agesilao ci porge testimonianza di
questo fatto, con le seguenti parole: «lo elogio di Sparta non può separarsi
da quello della sua famiglia, perchè se Lacedemone non imprese
a spogliare i suoi re del potere supremo, i re a posta loro
non ambirono autorità maggiore di quella che concedevano loro le
leggi.»
</p>

<p>
<span class="pagenum" id="Page_786">[786]</span>
Di più non dico, e forse il detto è troppo. Tu, o Popolo, vorrai intenderlo
e seguitarlo? Deh! sia dato un giorno di conforto al travagliato
mio spirito!
</p>

<p>
Di Prigione, 19 marzo 1848.
</p>

<p class="indr">
<span class="smcap">F. D. Guerrazzi.</span>
</p>

<h3>
D
</h3>

<p class="center">
IX. Esame del §§ VI, VII, VIII, dell'Atto di Accusa. — <a href="#Page_113">Pag. 113</a>.
</p>

<div class="blockquote">
<p>
«<i>Nè, come per sè stesso poco è vago di parole il Commercio, così egli si era rimasto
a dimostrarmi la sua benevolenza con vuoto suono di favella, chè mi aveva profferto
largamente qualunque somma pei bisogni della patria avessi riputata necessaria.</i>»
</p>
</div>

<p>
A dimostrare la temperanza civile del signor Guerrazzi, l'animo
suo disposto ad ogni più umile ufficio, purchè utile al bene della sua
Patria, e come si fosse largamente meritate le profferte e le lodi de'
suoi concittadini, si riporta il seguente Documento del signor Avv.
Dell'Hoste<a class="tag" id="tag758" href="#note758">[758]</a>, dal quale resulta com'ei si offerisse perfino a fare da segretario
al signore Guinigi, onde comporre le turbolenze livornesi. Così
narra Valerio Massimo che Epaminonda si adattò a sostenere l'impiego
di soprastante alla nettezza delle strade di Tebe, rendendo, con
la splendidezza dell'opera e la modestia dell'animo, onoratissima una
carica che aveano voluto imporgli per umiliarlo<a class="tag" id="tag759" href="#note759">[759]</a>.
</p>

<p class="indl">
«Stimat.<sup>mo</sup> Sig.<sup>r</sup> Cancelliere Guidotti.
</p>

<p>
«Benchè i miei commessi di Studio mi avessero assicurato di
avere, nei sette mesi del mio arresto politico, puntualmente eseguito
il mio ordine, di abbruciare anche i più indifferenti carteggi che non
fossero di affari meramente legali, non già per riguardo mio, ma unicamente
per togliere di mezzo le carte inutili, nella riordinazione dei
miei fogli, nulladimeno, per adempire alla promessa che ieri le feci,
io ho consumata oggi inutilmente tutta la giornata in cercare il viglietto
Guerrazzi del dì 15 settembre 1848, a cui alludeva la lettera
che al medesimo io risposi in detto giorno, e che ella mi contestò ieri
per incarico della Direzione Criminale di Firenze.
</p>

<p>
«Sono dolente che anche quel biglietto sia stato dai miei commessi
distrutto, ma mi consola il pensare che il signor Gonfaloniere
Francesco Ruschi, ed il già Ministro dell'Interno signor cavaliere Donato
Samminiatelli, lo lessero in quello stesso dì 15 settembre 1848.
<span class="pagenum" id="Page_787">[787]</span>
Intanto io scrissi in detto giorno al Guerrazzi in quella mia lettera,
che io ero rimasto edificato del di lui contegno, inquantochè egli
spontaneamente dicevami, che esso si sarebbe adattato a fare anche
da commesso al Guinigi, se lo rimandavano come Governatore a Livorno,
imperocchè egli dichiarasse di non conoscere altra idea che
questa per ristabilire il buon ordine in detta città.
</p>

<p>
«Questo mi sono creduto in dovere di scrivere a VS. in ordine
all'invito che ieri alla fine del mio esame facevami, di verificare se
il detto biglietto Guerrazzi, de' 15 settembre 1848, esistesse tuttora
presso di me.
</p>

<p>
«E con tutto il rispetto mi dichiaro
</p>

<p class="indr">
<span style="margin-right: 1.5em">«Suo Devotiss.<sup>o</sup> Servo</span><br />
«<span class="smcap">Avv.<sup>o</sup> Antonio Dell'Hoste</span>.»
</p>

<h3>
E
</h3>

<p class="center">
Ivi. — <a href="#Page_117">Pag. 117</a>.
</p>

<div class="blockquote">
<p>
«<i>Narra l'Accusa, ed è vero, che in varie città della Toscana (essa rammenta
Livorno, Arezzo e Lucca) avvennero manifestazioni affinchè S. A., Montanelli e me
chiamasse al Ministero.</i>»
</p>
</div>

<p>
Quando fu fatta la dimostrazione ad Arezzo, Montanelli era
già incaricato della formazione di un Ministero, e certo cartello, di
cui parla la querela aretina contro Tornelli e consorti, non indicava
nome di alcuna persona. Questo vuolsi dire a rettificazione di quanto
è stato appreso per vero sulle false asserzioni dell'Accusa alla pagina
indicata.
</p>

<h3>
F
</h3>

<p class="center">
XXII. Atti speciali, § 5. — <a href="#Page_289">Pag. 289</a>.
</p>

<div class="blockquote">
<p>
«<i>Nelle prime ore pomeridiane del giorno 8 febbraio Firenze, Pisa, Lucca, Livorno,
Massa, Arezzo, Montepulciano, Grosseto e Siena con tutti i paesi circostanti
erano per me informati precisamente del vero stato delle cose.</i>»
</p>
</div>

<p>
I Dispacci della notte del signor Guerrazzi alle Autorità provocavano
Proclami dove si dichiarava <i>assente</i> la Corona, e che a vigilanza
sua nel <i>Monitore</i> officiale stampavansi.
</p>

<p class="indl">
«Cittadini!
</p>

<p>
«Nell'<i>assenza</i> del Granduca, la Camera dei Deputati e quella
dei Senatori, in mezzo agli applausi ed alle acclamazioni del Popolo
Fiorentino, eleggevano ad unanimità i cittadini Guerrazzi, Montanelli
e Mazzoni, a comporre e rappresentare il Governo Provvisorio
della Toscana.
</p>

<p>
<span class="pagenum" id="Page_788">[788]</span>
«In tal modo è provvisto alla sicurezza dello Stato; e noi conosciuta
la solennità del momento, il bisogno della cooperazione di tutti
i buoni, l'interesse di guarentire l'osservanza delle Leggi, procureremo,
ciascuno nei limiti delle proprie attribuzioni, che l'ordine e la
quiete sia conservata nel nostro Compartimento, come lo è stata nelle
altre principali città della Toscana.
</p>

<p>
«Cittadini, l'unione delle Autorità, come costituisce un loro dovere,
non può che essere il primo dei vostri desiderii per il conseguimento
della comune prosperità. Cotesta unione sarà tanto più efficace, perchè
voi vi mostrerete solleciti coadiuvatori degli atti del Governo intesi
al ben essere generale.
</p>

<p>
«Le virtù vostre, il vostro amore per la Patria, per le libere
istituzioni, come rifulsero in ogni tempo, si manifesteranno più splendidi
adesso che la Patria lo reclama, la Italia lo chiede, lo rende indispensabile
la realizzazione delle nostre speranze.
</p>

<p>
«Lucca, 8 febbraio 1849.
</p>

<p>
«<i>R. Buoninsegni</i> Prefetto — <i>G. B. Mazzarosa</i> Gonfaloniere — <i>L.
Guinigi — N. Guinigi — G. Manganaro — A. Pandolfini — G. Pagliaini</i>.
</p>

<p class="indr">
(<i>Monitore Toscano</i>, 10 febbraio 1849.)
</p>

<h3>
G
</h3>

<p class="center">
XXIV. Spedizione di Portoferraio, e di Santo Stefano, § 1. — <a href="#Page_312">Pag.
312</a>.
</p>

<div class="blockquote">
<p>
«<i>I Circoli, nientemeno, si reputavano, ed erano padroni.... Avvi una testimonianza
gravissima di quello che potesse allora il Governo, ed è del Ministro Inglese. Se fossero
pubblicati i Dispacci di Benoît Champy Ministro di Francia, ne avremmo altra
solenne conferma.</i>»
</p>
</div>

<p>
Il signor Benoît Champy si è fatto pregio d'inviare la seguente
lettera a lode del signor Guerrazzi.
</p>

<p class="indr">
«Paris, 10 Septembre 1851.
</p>

<p class="indl">
«Monsieur.
</p>

<p>
«Vous me demandez quelles ont été mes impressions au sujet de
la ligne politique suivie par le Ministère formé en Toscane au mois
d'octobre 1848, dans les diverses circonstances qui ont succédé et suivi
le départ de S.A.R. le Grand-Duc, de Sienne pour Santo-Stefano. C'est
au nom de la défense d'un accusé que vous m'adressez cette demande:
il est de mon devoir de vous répondre; je le fais avec une entière
franchise.
</p>

<p>
«Je déclare donc, 1º que jusqu'au départ de S. A. R. le Grand-Duc,
de Sienne pour Santo Stefano, le Ministère dont M. Guerrazzi faisait
partie m'a paru constamment animé de la ferme résolution de maintenir
<span class="pagenum" id="Page_789">[789]</span>
intacts les droits et l'autorité du Souverain, en même temps que
les principes politiques qu'il représentait en arrivant au pouvoir.
</p>

<p>
«2º Qu'après le départ de S. A.R. le Grand-Duc pour Santo Stefano,
les membres du Gouvernement Provisoire, parmi lesquels figurait
M. Guerrazzi, non seulement ont cherchè par de louables efforts à
protéger la paix publique et la sécurité privée, mais encore ont résisté
avec énergie a la pression des Clubs, qui demandaient que la déchèance
du Souverain fût immédiatement prononcée et la République proclamée
en Toscane. La volonté des Membres du Gouvernement Provisoire était
de réserver à la Nation seule le droit de décider de la forme et de
l'organisation politiques qu'il lui conviendrait d'adopter.
</p>

<p>
«Telles sont, Monsieur, mes impressions: elles sont encore
aujourd'hui ce qu'elles étaient au mois de mars 1849, époque à laquelle,
nommé Ministre de France à Carlsruhe, j'ai dù quitter la Toscane. <span class="smcap">En
vous transmettant ce témoignage, j'ajoute qu'il est l'expression
d'une convinction sérieuse et profonde</span>.
</p>

<p>
«Veuillez recevoir, Monsieur, l'assurance de mes sentiments de
haute considération.
</p>

<p class="indr">
«<span class="smcap">Av. Benoît Champy</span>,<br />
«Représentant du Peuple à l'Assemblée Nationale,<br />
ancien Envoyé extraordinaire et Ministre plénipotentiaire<br />
en Toscane.
</p>

<p class="indl">
«<i>A Monsieur l'Avocat Corsi,<br />
«Florence.»</i>
</p>

<h3>
H
</h3>

<p class="center">
Ivi. — <a href="#Page_314">Pag. 314</a>.
</p>

<div class="blockquote">
<p>
«<i>Facendo scrivere il 14 febbraio 1849 (giorno della Spedizione a Santo Stefano)
al Governatore di Portoferraio, lo Ammoniva: «Se il Principe è <span class="upright">partito</span>, non è
<span class="upright">decaduto</span>; lo Stato non è perciò venuto a mancare; le leggi non sono abolite ec.</i>»
</p>
</div>

<p>
Nè solo faceva scrivere, che il Principe non era decaduto, ma confidenzialmente
lo scriveva di propria mano egli stesso al Prefetto di
Lucca Raimondo Buoninsegni:
</p>

<p>
«Ministero
dello
Interno
</p>

<p class="indl">
«A. C.
</p>

<p>
«Torno a scrivervi. — Armate — armate — armate.
</p>

<p>
«Suscitate con tutti i mezzi il patriottismo del Popolo.
</p>

<p>
«Credete a me; co' <i>Riformisti</i> non tregua mai nè pace; ci fanno
guerra sotterranea e crudele.
</p>

<p>
«Non temete Piemonte. Francia e Inghilterra stanno con noi e
proteggono. <i>Non abbisogniamo di giuramento. I soldati giurarono allo
Stato. Lo Stato ci è. Leopoldo <span class="scp">NON FU DICHIARATO DECADUTO</span>: ciò spetterà,
SE VORRÀ FARLO, alla Nazione.</i>
</p>

<p>
<span class="pagenum" id="Page_790">[790]</span>
«I soldati non saranno tutti cattivi: separate i buoni dai tristi;
comprimete, fucilate: fate il diavolo e peggio, che in questi casi è il
meglio.
</p>

<p>
«A Manganare fu scritto opportunamente. Eccitate i soldati con
premii e buone parole. Domani una Legge militare.
</p>

<p>
«Sarà provvisto danaro in tempo. Confermo le passate. Energia,
perdio! energia; le mezze misure ci ammazzano.
</p>

<p>
«Firenze, 13 febbraio 1849. — 1 ora e ½ pom.
</p>

<p class="indr">
«<span class="smcap">Guerrazzi</span>.
</p>

<p>
«Avvisate di ora in ora.»
</p>

<h3>
I
</h3>

<p class="center">
XXV. Spedizione di Lucca, § 9. — Pag. 481, in <a href="#note478">nota</a>.
</p>

<div class="blockquote">
<p>
«<i>Qui ho parlato di Decreto pubblicato senza ch'io lo firmassi: nell'Appendice
terrò discorso di altro Decreto da me firmato senza averlo letto.</i>»
</p>
</div>

<p>
Io ho parlato di Decreto impresso senza il mio consenso, e senza
la mia firma; ora terrò discorso di Legge pubblicata con la mia firma,
e senza il mio consenso, e voglio dire della Legge del 4 marzo
1849. — Questo però non s'intenda assolutamente alla lettera,
però che il Decreto del 4 marzo 1849 fosse, co' lavori disposti dal Consiglio
di Stato, e dal Cavaliere Sopraintendente Peri, annuente il signor
Mazzoni, compilato dall'onorevole uomo Lionardo Romanelli,
il quale venne a sottoporlo alla mia sanzione mentre il Legato Maestri,
col suo Stato Maggiore, sosteneva meco la sua <i>lotta quotidiana</i>;
onde io turbato dalla contesa vi gettai sopra gli occhi, ma la condizione
dell'animo mio non mi concedeva, non che considerarlo, leggerlo
materialmente; e questo sia detto affinchè non si creda il signor
Romanelli capace di sottrarre la firma altrui per sorpresa: la colpa fu
tutta mia, non sua.
</p>

<p>
Di nessun peccato mai ho così fervorosamente pregato Dio a
perdonarmi come di questo. In quell'Atto si vede sanzionato il
principio della separazione in carcere per <i>tutto il tempo della pena</i>.
Ora questa misura è contraria alla religione, alla salute del carcerato,
alla sua intelligenza, al fine della pena, alla economia e
al bene della società.
</p>

<p>
Alla religione: perchè l'uomo per la <i>prigionia separata, di soverchio
protratta</i>, si dispera, e, o violento si dà la morte, o nel cuore
diventato salvatico maledice quello ch'è orribile maledire. In Inghilterra,
nella prigione modello di Pentonville, di cui ragionerò più
sotto, nello spazio di 18 mesi si verificarono sei suicidii sopra 450 detenuti;
e il <i>Coroner</i> ebbe a dichiarare parergli cotesto <i>sistema fatale</i>.
</p>

<p>
<span class="pagenum" id="Page_791">[791]</span>
Alla salute: dacchè è provato come l'uomo non possa stare per
anni e anni dentro una cella di pochi passi alta e lunga, stremo di
aria, senza intisichire, o contrarre altro morbo locale, come scrofole
tubercolari o alienazione mentale. Il carcere di Pentonville fu fabbricato
per 500 prigionieri, e costò 3 milioni di lire. La camera di ogni
detenuto ha 14 passi di lunghezza; l'aria vi si rinnuova mercè ventilatori
costruiti co' migliori trovati; col mezzo di bene intesi apparecchi,
vi si alternano correnti di aria fredda e calda; così che durante
mesi interi la temperatura non varia più di un grado o due; vi si trovano
campanello per chiamare i serventi, sedie, tavolini e letto eccellentissimi,
tavola per le mondizie, dove due cannelle versano a piacimento
acqua calda e acqua fredda. Il vitto corrisponde allo albergo;
abbondante, ben cucinato, di prima qualità; carne giornalmente, perchè
trovarono, che senza carne il prigioniero diminuiva notabilmente
di peso (oltre 15 libbre per individuo, è 86 su %), e le forze lo abbandonavano.
Non vi è con minore diligenza curato lo spirito; vi si
trova una Biblioteca generale, e alquanti libri compongono una biblioteca
particolare per ogni cella. Quattro professori sono preposti allo
sviluppo della intelligenza dei condannati. I Vescovi e i Ministri di
tratto in tratto li visitano. Nonostante queste comodità, ho notato il
numero dei suicidii nel corso di 18 mesi; e nonostante gli agii esposti,
uomini di dottrina e di pratica grandissime hanno attestato solennemente,
che l'uomo non può sopportare senza danno dell'anima e del
corpo la carcere separata per più di 12 mesi. Dopo i 12 mesi si ammettono
i detenuti al lavoro collettivo, poi si trasportano nella terra
di Van-Diemen, alla isola di Norfolk, nell'Australia, o altrove. — Con
l'<i>Atto</i> dei 4 marzo 1849, confermato con la <i>Legge</i> del 5 maggio 1849,
tutta intera la pena si sconta nella carcere <i>separata</i>; ch'è quanto dire
con la perdita della salute e della intelligenza, peggiore assai di quella
della vita; — il lavoro, la più parte in cella, consistente in filare canape,
fatalissimo per la polvere minuta che n'esce, causa potente di
etisia; — il vitto vario: pei condannati allo Ergastolo, carne (4 oncie) e
vino (1 mezzetta), una volta per settimana; alla Casa di Forza, carne
e vino nella medesima proporzione, due volte; alla Casa di Detenzione,
tre volte: — ventilatori non si conoscono; temperatura quale la stagione
manda nella state e nel verno; aria poca, acqua fredda sempre; — mobili,
un letto pieno di capecchio, che si alza e si chiude al muro per
tutta la giornata; non seggiole, non tavole; uno sgabello incatenato,
una mensola traversa, una catinella, una brocca, un vaso mutato due
volte al giorno; — le stanze lunghe sette passi, larghe poco più di due
(a tre non arrivano), fetide e buie; d'insetti schifosi, qui nelle Murate,
popolatissime; — <i>sacramentale</i> l'ordine che i detenuti non si parlino nè
si vedano; e per meglio assicurarsene, le brevi finestre, ora quadre,
<span class="pagenum" id="Page_792">[792]</span>
ora circolari, ora bucate a guisa di 8 (come a Volterra), munite spesso
dalle tramoggie, <i>invenzione infernale</i>, che lascia vedere uno spicchio di
cielo all'insù. Su questo proposito io mi ricordo un fatto di Lord King
Gran Cancelliere d'Inghilterra, a cui i prigionieri della Flotta si lagnarono
di essere tenuti in celle oscure senza mai poterne uscire. Il
Direttore scusavasi col motivo, che sarebbero fuggiti se gli avesse lasciati
fuori, a cagione della poca sicurezza del carcere; ma Lord King
lo ammonì severo: «fate alzare i muri quanto volete, ma guardatevi
di fabbricare una <i>prigione dentro la prigione</i>.»
</p>

<p>
Il lavoro in comune si concede, ma a chi? Ai detenuti nello Ergastolo
giunti al settantesimo anno, e a quelli che condannati a vita
vi passarono il massimo periodo dello Ergastolo a tempo. Signore! E
qual lavoro possono fare allora in comune se non iscavarsi la fossa,
dove avranno ad essere in breve sepolti? Io ho esaminato questi infelici,
quando escono per un'ora a prendere aria in certi chiostrini
chiusi dintorno, lunghi quanto un lenzuolo mortuario, donde non si
vede che un po' di cielo; e sono rimasto percosso dal camminare vacillante
a modo di ebbro, dalla faccia cadaverica emaciata, con isbattimenti
colore di cenere; tranne pochi, o giovani o di fresco venuti,
non anche domi dalle rigide carezze di questo carcere <i>umanitario</i>.
La pena può nello Ergastolo prolungarsi a vita, nella Casa di Forza
a sette anni e mezzo, in quella di Detenzione non so bene a quanto<a class="tag" id="tag760" href="#note760">[760]</a>.
</p>

<p>
E quanto sia maggiore supplizio simile detenzione ad un uomo
italiano che ad uno inglese, si comprende da chi tenga conto del clima,
e della nostra natura meridionale, bisognosa di espansione.
</p>

<p>
Contraria alla economia: perchè il lavoro individuale, tranne rarissime
eccezioni, non ricatterà mai le spese del mantenimento, mentre
il lavoro collettivo sempre le supera. In Inghilterra il lavoro individuale
ha rappresentato da Lire 60 a Lire 300 l'anno, mentre il lavoro
collettivo ha dato Lire 3 al giorno; fra noi credo non andare
errato se affermo che il valore del lavoro separato a Volterra non
oltrepassasse mai la <i>media</i> di sette soldi per giorno.
</p>

<p>
Il minimo della media del mantenimento dei detenuti nello Ergastolo,
e nelle Case di Forza e di Detenzione, somma a Volterra a Lire
165. 3. 4. per individuo; ma non vi si comprendono le spese degli
<span class="pagenum" id="Page_793">[793]</span>
impiegati, delle guardie, del mantenimento di fabbrica, mobiliare, e
interessi di capitali spesi ec.
</p>

<p>
Contraria alla intelligenza: perchè se dietro prove continue uomini
insigni reputarono, che senza danno delle facoltà intellettuali
l'uomo non potesse rimanere chiuso in carcere separato per 12, o al
massimo per 18 mesi, pensate un po' voi se vi si possa tenere per 6
anni, anzi per tutta la vita!
</p>

<p>
Di quelli che all'Accusa piacque darmi per coaccusati, il giovane
Pantanelli, per insania, si segò le vene, ed ora abita Bonifazio; Petracchi,
per disperazione, si gettò giù dalle finestre e si ruppe le gambe;
tenuto un tempo a Bonifazio, fu rimandato alle Murate concio, come,
Dio ve lo dica per me. Il Piccini, svanito, tentenna per andarvi; vi
andò ancora il Capecchi, ma, a quanto mi dicono, per simulata pazzia:
pure, che sia ridotto a mal termine non è difficile credere: degli
altri non so.
</p>

<p>
Contraria al fine della pena: perchè questa intende correggere, e
il carcere separato soverchiamente, o protratto, uccide; ogni emulazione
che nasce dal consorzio è tolta via; ogni impressione derivante
dal commercio degli uomini soppressa; il cuore, impregnato di tristezza,
cose triste rumina sempre; i vincoli di famiglia sciolti. Se il carcerato
impietrisce l'anima, che gl'importeranno moglie e figliuoli? Se non
giunge a diventare pietra nell'anima, forza è che diventi cadavere logoro
dall'angoscia cocente dei suoi pensieri. E d'altra parte non si conosce
argomento, che tanto valga a placare e a intenerire i cuori, a predisporli
al pentimento, quanto le affezioni domestiche. Io ho letto, come
per indagini istituite resulta nelle <i>scuole cenciose</i> di Londra di rado incontrarsi
figliuoli corrotti dai genitori. Gran freno agli uomini è lo amore
dei figliuoli, e sopra tutti temuto il giudizio della propria famiglia! Io
potrei addurre stupendi esempii di padri e di madri, che studiosamente
nascosero la propria turpitudine ai figliuoli, per non doverne
arrossire davanti a loro. Dunque perchè nell'ammenda del colpevole
vogliamo privarci di questo argomento, confessato il meglio efficace
di ogni altro?
</p>

<p>
Leggiamo che una Commissione di Francesi nel 21 aprile 1851
si è condotta nel Belgio a studiare i mezzi di svegliare nei condannati
sensi di pentimento, e di rimorso! Che i Romani mandassero in Grecia
per Leggi, bene sta; perchè non è strano che il Popolo più adulto
nella civiltà superi pei trovati intellettuali il meno adulto; ma nei
tempi che corrono, andare in cerca di argomenti per commuovere
il cuore, come se fossero artificiali, e si trattasse di provocare
gli affetti come i sudori, parmi cosa da trasecolare: non ci è bisogno
di andare tanto lontani, no; qui in casa fucile abbiamo e pietra
focaia atta a levare cotesto fuoco, il cuore umano e gli affetti domestici.
<span class="pagenum" id="Page_794">[794]</span>
Se per virtù di questi tu non ricavi scintilla di pentimento o di
rimorso, tu viaggiassi quanto Aasvero, non incontrerai di meglio. Riguardo
alle femmine, è provato come nulla più giovi ad emendarlo,
quanto costituirle nella dignità di mogli e di madri. Il signor Hampton
c'informa, notabile essere il buon contegno delle condannate alla
Terra del Van-Diemen dopo il matrimonio. Se così per le donne, perchè
no per gli uomini? — <i>Nozze, tribunali, ed are, — diero alle umane
belve esser pietose — di sè stesse e di altrui</i>.
</p>

<p>
Contraria al bene della società: perchè, che cosa diventeranno la
moglie ed i figli del condannato? Uscito dopo lunga prigionia egli non
cura ricercarne; ma se lo pungesse siffatto desiderio, dove mai gli
andrebbe a trovare? — Ah! i suoi figli forse saranno nella carcere
donde egli è uscito poco anzi: le figlie in parte ch'è vergogna dire.
</p>

<p>
E nonostante, giovani e dilicate donne non rifuggono di avventurare
il piede nei sinistri carceri, e solo per vedere linde le pareti, gli
usci ritinti, simmetriche le celle come quelle del Castoro, la fuga dei
corridori, vanno in estasi per la bellezza del luogo, e non rifiniscono
mai, <i>calandre sentimentali</i>, di dare ad intendere che le prigioni sono
quasi diventate casini a Fiesole. Se voi sapeste come, dietro cotesta
porta ritinta, continua si disfaccia una esistenza, a modo di arena che
sgorga dall'oriolo a polvere! Se voi sapeste, povere creature destinate
a rimanere sempre deluse dalla fronte prima delle cose, voi piangereste
le più dolenti delle nostre lacrime. Voi non potete sentire cantare
al povero storno le parole: <i>I can't get out</i>, che commossero tanto le viscere
al nostro amico Yorik; perchè s'egli dicesse soltanto: <i>non posso
uscire</i>, sarebbe chiuso in carcere anche più tetra, e a pane e acqua.
</p>

<p>
Howard, per giudicare con pieno conoscimento delle carceri, volle
starvi rinchiuso per quattro mesi, o sei, che non ricordo bene; ed io
fermamente penso, che poco possa parlarne chi non le ha provate.
In questo caso, senza taccia d'immodestia, mi dichiaro professore;
<i>à quelque chose malheur est bon</i>: e di vero, se Dio mi dà grazia, intendo
che questa esperienza, acquistata a prezzo sì duro, fruttifichi
alla Umanità.
</p>

<p>
Però non sarebbe giusto negare, che da quello erano prima le
nostre carceri non abbiano migliorato assai; ma in faccende tanto importanti
non bisogna mai volgere il capo addietro, per vedere il cammino
percorso; all'opposto tenere sempre diritti gli occhi al sentiero
che ci rimane davanti; e meglio poi, bisogna non innamorarci tanto
dei trovati stranieri, quando neppure si possono mettere in opera
com'essi fanno; e pensare sempre che tutti i climi non sono benigni
al medesimo fiore. Io voglio sperare, che, mercè l'ottima mente di chi
presiede agl'Istituti Penitenziarii in Toscana, sarà emendato, e presto,
il fatto fatale e involontario da me commesso della prigionia separata
<span class="pagenum" id="Page_795">[795]</span>
per tutto il tempo della pena; — confido, che, applicandoci lo
ingegno, egli troverà mezzo, senza danno, e con utile inestimabile, di
riunire gli uomini in umano consorzio, almeno in quanto concerne il
lavoro comune; e in questa speranza tempero il dolore di essermi condotto
con leggerezza in negozio tanto importante. Non mi trattengo
neppure ad avvertire come il carcere promiscuo pei reati comuni, e i
delitti politici, o tu consideri lo scopo, o risguardi alla moralità della
pena, sia indizio supremo di barbarie o di vendetta, spesso di ambedue,
onde anche qui non dubito prontissima ed efficace l'ammenda.
</p>

<h3>
K
</h3>

<p class="center">
XXIX. Del Giudizio pronunziato sul mio operato dal Decreto
del 7 gennaio 1851. — <a href="#Page_671">Pag. 671</a> e seguenti.
</p>

<div class="blockquote">
<p>
<i>Opinioni di alcuni Scrittori partigiani di varie Fazioni intorno al
medesimo argomento.</i>
</p>
</div>

<p>
Secondo che me ne venne il grido dal mondo lontano, scrissero
dei fatti miei distesamente un Inglese, un Francese, parecchi Italiani,
fra i quali un Cappuccino. Inglese, Macfarlane energumeno: di costui
già lessi la <i>Storia degli Assassini di tutto il Mondo</i> in 3 volumi, e mi
parve Omero degno di cotesti eroi, e cotesti eroi degni del loro Omero.
Quando mi proveranno, che predicando al Rospo egli potrà per via
di persuasioni lasciare il veleno, che gli viene da natura, imprenderò
a curare Macfarlane l'Inglese. Il Francese è D'Arlincourt: se costui
fosse giovane, la risposta che meriterebbe non sarebbe nemmeno una
guanciata....; ma essendo vecchio passeremo su lui, come sopra un
sentiero fangoso, in punta di piedi, e in fretta, per non c'imbrattare le
scarpe: nella sua gioventù compose romanzi assurdi; ha voluto disonorare
i suoi capelli canuti con un romanzo perfido; sciagurato vecchio!
Non sembra a voi che io abbia parlato troppo di cotesto mal
vecchio? Sì davvero, la metà di avanzo. Lasciamo degli oltramontani, e
degli oltremarini, e le loro ignominie: veniamo a favellare degl'Italiani,
principiando dal Cappuccino; ma come volete che io mi trattenga con
Padre Pasquale (dacchè importa grandemente, o miei Lettori, che voi
tutti sappiate come il buon Frate si chiami per lo appunto Fra Pasquale),
se fino dal principio del suo Opuscolo mi paragona con una secchia?
Secchia? dite voi. — Secchia, dico io; e per farvelo vedere vi cito
addirittura il passo, che dichiara così: «Al signor Guerrazzi si tributa
nella penisola una specie di culto, onde la nostra critica potrebbe
sollevare contro noi le passioni dei suoi proseliti.... La Italia è il
solo paese, che possa vantarsi avere trovato in una secchia una
causa di guerra, un soggetto di poema. Or bene, il Guerrazzi è <i>questa
<span class="pagenum" id="Page_796">[796]</span>
secchia</i>, senza altri giuochi di parole!<a class="tag" id="tag761" href="#note761">[761]</a>» Così, Padre, io tolgo
presto commiato da voi; e se non mi sembra dovermi raccomandare ai
vostri scritti, penso potermi, o Reverendo, raccomandare con maggiore
frutto alle vostre orazioni.... però badate, che io conto sopra di queste.
</p>

<hr class="tbs" />

<p>
Dopo il Frate metto due Rossi tinti in chermisi: uno si chiama C.
Augusto Vecchi, l'altro Carlo Rusconi. Dirò poco del primo, non tanto
perchè mi pare che meriti poco, quanto per non conoscerlo intero,
essendomi pervenuto della sua Opera fino al sedicesimo fascicolo; ma
se la balla corrisponde alla mostra, so bene io come mi avrà concio.
Favellando a pagine 248 della mia vita privata, dopo molte gagliofferie
afferma, che <i>appresi sui processi criminali le corruttele dei viventi</i>. Ora
io non avvocai cause criminali, tranne due o tre, e queste per la singolarità
loro, perchè ricordo che in una si trattava di fattucchieria, e
in un'altra di un Carabiniere còlto con l'amante sua dentro a una
capanna, — parendomi strano, che là, dove Virgilio aveva trovato argomento
dello episodio di Didone ed Enea, i Giudici nostri avessero
rinvenuto materia per cacciare in prigione la innamorata Regina,
e il pio Troiano; onde io per puro amore del Libro IV della <i>Eneide</i>
mi feci a difenderli. Più oltre C. Augusto Vecchi senti un po' che
cosa scrive: «La pazza idolatria di sè stesso lo spinse tanto oltre
a credersi disceso da stirpe dominatrice, poichè un Guerrazzo
aveva tiranneggiato in remoti tempi la sua natale città. <i>E
tutti hanno letto in una sua Lettera diretta a Giuseppe Mazzini com'ei
rivendicasse su tarlata pergamena rinvenuta in Portoferraio l'albero
geneatico della modesta famiglia sua</i>. Ed io ho veduto nello scorcio
del 48 in Firenze siccom'egli <i>dispregiatore in altrui degli aviti vezzi</i>,
facesse imprimere sur un polizzino ingessato <i>un blasone di propria
fattura</i>; in cui tra bandiere, picche, e pastorali mitrate, appariva un
lione rampante; e sotto una insegna cavalleresca, che nessun principe
al certo gli aveva conceduto.<a class="tag" id="tag762" href="#note762">[762]</a>» Io con troppo maggiore motivo
di quello che ebbe il Cardinale Alfonso d'Este, quando domandò
all'Ariosto in proposito dell'Orlando Furioso: donde avete cavato
tante c...., devo ricercare il mio Augusto dove diacine abbia letto tante
<span class="pagenum" id="Page_797">[797]</span>
bugie. — <i>Tutti hanno letto la lettera</i> ec. Orsù, sa egli leggere? Nè prenda
in mala parte la domanda, imperciocchè ho trovato persone, che non
sapevano leggere, le quali ne avevano obbligo molto maggiore del
suo: supposto pertanto ch'ei sappia, torni a leggere questa lettera
meco. Discorrendo delle cose mie alla buona, così scrivo a pagine
19 di questa lettera stampata a Livorno nel 1848 nella Poligrafia
Italiana:
</p>

<p>
«Nasco di gente antica. Gli avi miei, agricoltori e soldati, seppero
versare il sangue per la patria e per la fede, come senza troppo svolgere
di carte te ne porge testimonianza l'<i>Odeporicon</i> del Proposto
Lami. Guerrazzo combattè in Ungheria contro il Turco, quando pendeva
lite se il mondo dovesse obbedire a Cristo o piuttosto a Maometto,
e se alla causa della Umanità avesse a prevalere quella della barbarie;
nè egli si ritrasse dai campi di battaglia prima che lacero di ferite non
divenne incapace alla milizia, come si ricava dalla patente amplissima
del Principe Don Mattias dei Medici datata da Vienna; ebbe la insegna
di Santo Stefano, e la potè portare senza vergogna perchè prezzo
di sangue<a class="tag" id="tag763" href="#note763">[763]</a>. Filippo, regnando Cosimo I, governò Livorno dove io suo
discendente dimoro senza neppure il titolo di cittadino. Donato avo
mio condusse una compagnia di soldati armata a proprie spese a Napoli
col Principe Carlo: nella speranza di future duchee vendeva in
parte i paterni poderi. Il Principe Carlo acquistato il regno, seguendo
il vecchio costume, attese a tenersi bene edificati i sudditi nuovi, e i
suoi sovventori gli increbbero. Gli uomini nelle superbe fortune infastidiscono
spesso dei proprii amici nelle umili, i Principi sempre. Antico
caso e non raccolto mai dalla esperienza.
</p>

<p>
Donato si ridusse povero a Livorno, e vergognando tornarsi a
casa donde erasi dipartito con tanta iattanza, qui stanziò come uomo
deluso, sazio di giorni, e soldato che dal menare le mani in fuori non
sapeva fare altro. Roso dal tedio del vivere solo, condusse tardi in moglie
una del Popolo, e per sostentarsi continuò a struggere il suo. Le
nozze sterili lo confermavano in questo proponimento: moriva, e
credo all'ospedale, miserissimo in parte per cagione delle improvvide
vendite, in parte per le rapine dei congiunti. Per colmo di sventura
lasciava incinta la moglie.»
</p>

<p>
Dunque nè il signor Augusto, nè <i>tutti</i>, possono avere letto nella
mia lettera le cose, che non vi sono; almeno pare, e dico così, perchè
tra la portentosa illuvie delle bugie giudiciali, e stragiudiciali, se io
non perdo il lume dello intelletto, è proprio miracolo. Rimane pertanto
a conoscere se quello che scrissi, non fatuamente, fosse vero; ed il signor
<span class="pagenum" id="Page_798">[798]</span>
Vecchi, se avesse voluto tôrsene il carico, avrebbe potuto trovare
nell'Opera del Proposto Lami intitolata: <i>Charitonis et Hodœporici Hodœporìcon</i>
(<i>Pars secunda; Florentiae 1741, ex Typographio Jo. Bapt. Bruscagli
et Sociorum, ad insigne Centauri</i>):
</p>

<p>
Pag. 606. — «Anno 1553. — Il Capitano <i>Filippo di Raffaello Guerrazzi
di Castelfranco</i> è Commissario dell'Artiglieria della Fortezza di
<i>Foiano</i>. (Vedi sotto all'anno 1574.)
</p>

<p>
Pag. 606. — «Anno 1563. — <i>Guerrazzo</i> figliuolo di <i>Filippo Guerrazzi
di Castelfranco</i> fu da <i>Cosimo I</i> Granduca creato Cavaliere di
S. Stefano pel merito fattosi nella milizia, come consta dal suo Diploma. — Di
questo Cavaliere non si fa menzione nella <i>Galleria dell'Onore</i>.
</p>

<p>
Pag. 608. — «Anno 1574. — Muore Castellano di <i>Livorno</i> il Capitano
<i>Filippo di Raffaello Guerrazzi</i>, il quale fu soldato di valore, ed
era prima stato Commissario dell'Artiglieria nella Fortezza di <i>Foiano</i>
in Val di Chiana, come si vede da una sua patente del 1553.» — <i>Giuseppe
Vivoli</i> Cavaliere, nel Tomo III degli <i>Annali di Livorno</i>, Annotazione alla
Epoca XI, pag. 126, 128, parlando del Forte dell'Antignano, aggiunge:
«Il disegno di questo Forte, dice il <i>Grifoni</i> (Cron.) con la guida del
MS. del <i>Pezzini</i>, fosse dal Capitano Filippo Guerrazzi di Castelfranco
posto in carta; e che essendo piaciuto a Cosimo I, desse tosto l'ordine
al medesimo di presiedere a farlo eseguire (1567).» E più oltre: «Alcuni
opinano, avess'egli, oltre il comando della Fortezza, ottenuto in
Livorno anche il posto di Commissario, vale a dire, di Capo del Governo
locale. Ebbe rinomanza di prode soldato e di ufficiale di merito
distinto, perchè, innanzi essere impiegato a Livorno, era stato Comandante
del presidio militare dell'Elba.» Al medesimo successe nella
stessa carica di Castellano di Livorno il suo fratello Antonio stato Capitano
alla Isola del Giglio. — (<i>Storia del Valdarno di sotto</i>, MS. presso
il signor Dottore Domenico Guerrazzi di Castelfranco.)
</p>

<p>
Pag. 609-610. — «Anno 1594. — Vive <i>Battista di Bonaccorso Guerrazzi</i>,
prima Castellano, poi Capitano di Archibusieri a cavallo in
Ungheria, sotto <i>D. Antonio de' Medici</i>; ove in una battaglia restò ferito
e inabile a continuare nella milizia: onde si ritornò in Italia, come
apparisce dal Passaporto di quel Principe dato in <i>Vienna</i> il dì 9 ottobre
di questo anno, ed esistente appresso i signori <i>Guerrazzi</i>. — Questa
famiglia <i>Guerrazzi</i> passò da <i>Gangalandi</i> ad abitare a <i>Castelfranco</i>
nel 1427, come consta da' Libri pubblici della Comunità, e di essa
vi sono ancora in oggi due soggetti considerabili per la dottrina; ed
uno è il signor Avvocato <i>Guerrazzi</i>, dimorante in Firenze, e l'altro
il signor Dottore <i>Raffaello Guerrazzi</i>, che esercita pure la professione
legale nella medesima città, adorno nello stesso tempo di molta erudizione,
contro il consueto di simili Dottori, che fanno assai capitale
<span class="pagenum" id="Page_799">[799]</span>
della barbarie per essere reputati eccellenti. Ha di più fatto considerabile
profitto della lingua greca sotto il signor Dottore <i>Angelo Maria
Ricci</i> pubblico professore della medesima, onde è da esso commemorato
nel Catalogo dei suoi discepoli, dato fuora nel primo Tomo delle
<i>Dissertazioni Omeriche</i>, non lasciando di far menzione ancora del signor
<i>Tommaso</i> suo Fratello, colle seguenti parole: <i>His adnumerandi
Raphael Guerrazzius in Græcarum Litterarum curriculo longe progressus,
et Thomas eius frater Sacerdos moribus integerrimis</i>.
</p>

<p>
Pag. 612. — «Anno 1645. — Prete <i>Lodovico Guerrazzi</i> di Castelfranco,
<i>Proposto</i>.»
</p>

<p>
La prima fabbrica di vetri fu fondata in Livorno dalla mia famiglia,
come si ricava dal seguente Documento riportato negli <i>Annali</i> del
Cavaliere Vivoli, Tomo III, pag. 419:
</p>

<hr class="tbs" />

<p>
«Paolo e Michele Guerrazzi di Castelfranco abitanti in Pisa supplicano
a S. A. S. di haver privilegio di poter fare in Livorno una Fornace
di Vetrami di ogni sorta.» — In pié della quale come in filza
S. A. S. benignamente rescrisse:
</p>

<p>
«S. A. S. gli farà dar la Casa in Livorno Nuovo a pigione moderata,
a loro soddisfazione, et così ordina al Paganuccio che faccia,
et che per anni 10 nessuno possa far vetrami in Livorno nè suo Capitanato,
nè condurre di fuora per vendere, eccetto loro, eccettuando
da questo però cristalli orientali fini, occhiali, spere, paternostrami,
et vetri per invetriate, fiaschi che venghino di Fiandra, fiaschi coperti
di spalatro, di Francia, che questi vi possono venire. — Con
che li Supplicanti saranno obbligati dare le robbe ai bottegai di Livorno
per il prezio nel quale gli stanno di presente posti a Livorno,
perchè possino vendere a minuto per servizio delle lor botteghe, et
come li bottegai saranno obbligati a pigliar le robbe dai Supplicanti,
così non potranno li Supplicanti vendere a minuto in detta
Terra, et suo Capitanato, a manco numero di dodici pezzi per volta,
et il quale ordine il Governatore di Livorno lo farà bandire subito
che haveranno messo fuoco, al che fare sieno obbligati per
tutto dicembre prossimo, et lo faccia eseguire con quelle pene che
saranno convenienti, et quanto alle legne il Paganuccio gliene faccia
dare sempre a l'uso et prezzo che le paga S. A.
</p>

<p class="indl">
«FERDINANDO.
</p>

<p>
«9 marzo 1598.
</p>

<p class="indr">
«<span class="smcap">Antonio Serguidi</span>.»
</p>

<hr class="tbs" />

<p>
L'arme trovai in casa, nè avevo punto mestieri falsarla, commettendo
opera infame per fine da nulla, imperciocchè la si trovi murata
nel mastio della Fortezza Vecchia di Livorno, come tutti i Castellani
<span class="pagenum" id="Page_800">[800]</span>
costumavano fare, e nelle sepolture della mia famiglia nella
Chiesa di Santa Caterina di Pisa, dove si legge questo epitaffio:
</p>

<p class="center pad1">
<i>Sepulcralem hunc lapidem</i><br />
<i>Quem mortalitati consulens</i><br />
<i>Sibi suisque vivens posuerat</i><br />
<i>Franciscus Guerratius Philos.</i><br />
<i>Ac Medicinæ Doctor</i><br />
<i>Templi incendium consumpsit</i><br />
<i>Ardens Camillæ Guerratiæ</i><br />
<i>In Patruum amar restituit</i><br />
<i>Anno Reparatæ Salutis</i><br />
<i>MDCLXV.</i>
</p>

<p>
E dell'Accademia Pisana fu non volgare ornamento Pietro Guerrazzi
professore, dichiarato cittadino <i>fiorentino</i>. Turpi sieno, o innocenti,
ed anche puerili, le giunterie non sono da me, neppure per fabbricare
una insegna. Filippo Guerrazzi nell'arme sua pose i cannoni,
perchè Commissario di artiglieria; Guerrazzo la croce di Santo Stefano,
e la mitra Monsignore Vincenzo di Domenico Guerrazzi, dell'ordine
di Sant'Agostino di Lecceto, promosso al Vescovado di Borgo
San Sepolcro, quale non potè conseguire stante la morte immatura. — (MS.
citato di sopra.) — Il costume porta di stampare la insegna di
famiglia sopra i polizzini da visita, e ve la posi ancora io, non
temendo davvero commettere delitto di <i>lesa maestà repubblicana</i>;
in ogni caso spero non venire condannato alle <i>gemonie</i> per questo.
Riguardo poi alla nobiltà il signor Vecchi, se veramente desidera
conoscere quello che io ne senta, potrà riscontrarlo, purchè lo legga
davvero, nel Capitolo XV dell'<i>Assedio di Firenze</i>, dove troverà che
io ne professo la opinione stessa, che ne aveva Dante:
</p>

<div class="poem">
<p>«Ben se' tu manto che tosto raccorce,</p>
<p class="i2">Sì che, se non s'appon di die in die,</p>
<p class="i2">Lo tempo va dintorno con le force.»</p>
</div>

<p>
E colà dico, che parmi ostentazione di vanità disprezzarla, come pregiarla
troppo; e che ai nati da lignaggio reso illustre dagli avi per
atti di mano e d'ingegno la chiarezza del sangue impone obbligo
grande di continuare la bella trama che eredarono ordita. In quanto
a me, ripeto che vengo da agricoltori e da soldati, e pongo fine a simili
quisquilie, a cui mi condusse la necessità di lavarmi dalle disoneste
imputazioni di falsità, che il signor Vecchi non ha dubitato
appormi nel suo libro, che pure intitola: — <i>Storia</i>!
</p>

<hr class="tbs" />

<p>
Succede un altro Repubblicano, e, per quanto egli c'insegna,
<i>socialista</i>: Ministro fu della Repubblica Romana, e tenne l'ufficio degli
<span class="pagenum" id="Page_801">[801]</span>
Affari Esteri; io lo conobbi in Firenze, dove venne a sollecitarmi per la
<i>Unificazione et reliqua</i>, con ogni maniera di pressure morali. Ho detto
com'egli, nello intento di strascinarmi, giungesse fino ad affermarmi,
che Francia e Inghilterra gli avevano promesso protezione e difesa,
se di Roma e Toscana si componesse Repubblica; e questo non era
vero: ma passione stemperata di Parte sospinge troppo più in là, e
stemperatissimo mi apparve il signor Rusconi. Leggo, lui essere d'ingegno
mite, d'indole amoroso, e questo volentieri mi presto a credere;
e se tale è come ce lo dicono, confrontando le molte falsità, che
pure non ha aborrito scrivere, tanto più dovremo deplorare la devastazione
che il maledetto spirito di Parte opera anche sopra i migliori.
Io pertanto stamperò quello che nel suo libro mi riguarda, e lo
verrò di mano in mano con opportune Note commentando.
</p>

<hr class="tbs" />

<p>
<i>In opposizione alla Requisitoria del Regio Procuratore di Firenze
ecco la</i>
</p>

<p class="center pad1">
<i>REQUISITORIA DEL REGIO PROCURATORE DELLA REPUBBLICA</i>,
SIGNOR RUSCONI,
estratta dalla sua opera intitolata: <i>La Repubblica Romana del 1849</i>.
</p>

<p>
«Reggeva allora la Toscana con poteri quasi dittatoriali<a class="tag" id="tag764" href="#note764">[764]</a> Domenico
Guerrazzi, uomo di acutissimo ingegno, ma che troppo
poco credeva alla umana virtù per essere capo di un paese, che
da una grande virtù soltanto poteva essere salvato<a class="tag" id="tag765" href="#note765">[765]</a>. Scrittore efficace,
ma dotato piuttosto d'immaginazione che di sentimenti profondi,
egli dalle pagine di Machiavelli e di Guicciardino desumeva le
ispirazioni di quella politica che intendeva professare<a class="tag" id="tag766" href="#note766">[766]</a>. Informato
a quelle letture, e i prodigi operati dai Popoli nelle grandi crisi sociali
non accettando, che in quanto potevano riuscire sublimi nei
dominii dell'arte, egli poco credeva a quelle manifestazioni patriottiche,
che vedeva farsi dintorno<a class="tag" id="tag767" href="#note767">[767]</a>; stimava la Toscana più facile
<span class="pagenum" id="Page_802">[802]</span>
preda, che non gli dessero ragione per crederlo le maraviglie di
un anno prima di Curtatone e di Montanara. <i>La fuga del Duca gli
era sembrata su le prime avvenimento di minore rilievo che altri non
riputasse</i>, e con facile fantasia precorrendo lo evento <i>in quello vedeva
forse il filo misterioso, che da quel laberinto poteva trarlo</i>. Ostentando
di basarsi sul positivo, sul pratico, come lo scrittore del Principe
e messere Francesco, egli, che romanziere era e poeta, rispondeva
a chi gli parlava di entusiasmo nazionale, dimandando quanti
cannoni e quanti soldati sapeva mettere insieme cotesto entusiasmo<a class="tag" id="tag768" href="#note768">[768]</a>.
Terribile uomo era egli, e che addimandava gran tatto per
essere appressato, giacchè troppo sicuro egli si sentiva di sè, per
adottare nessuna risoluzione che paresse essergli stata da altri consigliata.
</p>

<p>
«Il voto di Toscana era però di unificarsi con Roma, di non
comporre con essa, che un solo paese, e già i Deputati la Toscana
aveva eletti per andare a far parte della Costituente Italiana<a class="tag" id="tag769" href="#note769">[769]</a>. Le
renitenze del Governo, <i>o piuttosto del Guerrazzi, rimanevano a
vincersi, per bandire intanto di fatto quella Unificazione, salvo poi alla
Costituente di ratificarla</i>. Il Ministro di Roma sentì la importanza
del mandato, che affidato avrebbe al suo Inviato in Toscana, e volle
incaricarne il Dottore Pietro Maestri. Se il Guerrazzi era uno avversario
terribile, avrebbe avuto con chi lottare, e <i>il Dottore Maestri
era tale da sviscerare i pensieri del Dittatore Toscano</i><a class="tag" id="tag770" href="#note770">[770]</a>.
</p>

<p class="dots">················</p>

<p>
«Il doloroso tema delle cose toscane ci chiama a sè, e imprendiamo
<span class="pagenum" id="Page_803">[803]</span>
con tanto maggior disgusto a trattarlo, quantochè la Toscana
fu la sola Provincia d'Italia che oscurasse con una pagina turpe la
più gloriosa delle Rivoluzioni.
</p>

<p>
«Già dicemmo in altro Capitolo come la Repubblica di Roma fosse
stata festeggiata al di là dell'Appennino, e come il voto popolare di
Toscana si manifestasse in favore dell'Unificazione delle due Provincie<a class="tag" id="tag771" href="#note771">[771]</a>.
Ci rimane a dire perchè quella Unificazione non si effettuasse,
e quali ne fossero le fatali conseguenze.
</p>

<p>
«Il Guerrazzi che, come vedemmo, reggeva pressochè solo le cose
toscane dopo la fuga del Principe, era uno di quegli uomini che, dopo
essere stati innalzati dalle Rivoluzioni<a class="tag" id="tag772" href="#note772">[772]</a>, vergognano, quasi si direbbe,
dell'origine della loro grandezza, e non anelano che a farla obliare,
blandendo i Partiti opposti.
</p>

<p>
«Repubblicano per tutta la vita, se poteva credersi ai suoi scritti,
e tirato anche forse più al demagogo che al repubblicano, <i>allorchè giunto
al Potere ebbe modo di far proclamare la Repubblica, non volle</i><a class="tag" id="tag773" href="#note773">[773]</a>; allorchè
gli fu dato di unificar due provincie assecondando i voti del Popolo,
egli, che unitario e entusiasta del Popolo si era detto, bramò persistere
in una disunione <i>insensata</i><a class="tag" id="tag774" href="#note774">[774]</a>. Avviluppato dalla Diplomazia, che, non
avendo concetti politici, formula nel temporeggiare tutta la sua scienza,
egli che scritto avea le pagine dell'<i>Assedio di Firenze</i>, e vilipeso a
quanti assumono il mandato di Rappresentanti di Re o di Corti, caduto
era nelle reti di un ambasciatore che giudicava colle istruzioni
che riceveva dalla distanza di <i>mille miglia</i> dei bisogni e dei provvedimenti
che dovevano adottarsi per un Popolo<a class="tag" id="tag775" href="#note775">[775]</a>. <i>Fatto propenso al Piemonte
del quale non era mai stato ammiratore, la Repubblica Romana
<span class="pagenum" id="Page_804">[804]</span>
era divenuta per esso come uno spino, e quello spino vieppiù gli era infesto
allorchè gli si parlava di Unificazione</i><a class="tag" id="tag776" href="#note776">[776]</a>.
</p>

<p>
«Qual era il concetto di quell'uomo? Lo si può indagare traverso
alle oscillazioni della sua condotta. Egli aveva poca fede nella Rivoluzione,
niuna nei resultati ch'essa si era proposti. Per esso la questione
era di rendersi necessario a tutti i Partiti, e reggere col <i>Positivismo</i>
che affettava le sorti del Paese di cui stava a capo<a class="tag" id="tag777" href="#note777">[777]</a>. <i>Non volendo offendere
il Piemonte prima della Battaglia di Novara col mostrare di aderire
a Roma</i>, perchè più dell'entusiasmo del Campidoglio apprezzava
le baionette piemontesi, <i>dopo la disfatta del Piemonte persistè a non
volere unificare la Toscana con Roma, perchè reputò quello il solo
mezzo ad evitare un intervento forestiero</i><a class="tag" id="tag778" href="#note778">[778]</a>. Non vedendo come, dopo
Novara, non vi fosse più che da inalzare il grido di Francesco I a Pavia:
<i>Tutto è perduto, fuorchè l'onore</i>, — egli l'onore ancora volle mettere
a repentaglio, e lo perdè miseramente<a class="tag" id="tag779" href="#note779">[779]</a>. Errore incompatibile in
<span class="pagenum" id="Page_805">[805]</span>
Uomo di Stato, contraddizione a tutta una vita che celebrato avea sempre
la gloria e le virtù del sagrifizio, egli credè possibile una Restaurazione
senza soldati conoscendo i sentimenti del suo Popolo, egli antepose
alla gloria di vivere o morir coi Fratelli il miserabile egoismo di
salvarsi solo in mezzo all'esizio universale<a class="tag" id="tag780" href="#note780">[780]</a>.
</p>

<p>
«Le cose però s'incalorivano ogni giorno dopo la fuga del Duca, e
qualche concessione era pur mestieri di fare a quel desiderio di <i>Unificazione
che nel Popolo si manifestava</i>. Il Dottor Maestri, Inviato di Roma<a class="tag" id="tag781" href="#note781">[781]</a>,
instava perchè quel desiderio fosse appagato, mostrando che
nulla di meglio chiedeva la Repubblica, che nessun altro scopo avea
la sua missione. <i>Lottando quotidianamente col Toscano Triumviro</i>, a cui
tutti quegli argomenti adduceva che sogliono far forza in chi non ha
una preconcetta opinione, egli gli mostrava come i <i>principj dovessero
salvarsi, quali che si fossero i pericoli a cui si andasse incontro, come la
moralità dei democrati stesse nel far concordare le aspirazioni colle opere,
come l'utile vero si procacciasse seguendo i dettami di quello che era nobile
e grande</i>, e come nulla vi fosse di peggio in politica, specialmente
in tempi di Rivoluzione, che il non far nulla, e l'aspettare gli avvenimenti
colla stolta lusinga di dominarli.
</p>

<p>
«Queste cose egli diceva altresì al Montanelli e al Mazzoni, compagni
del Guerrazzi nel Governo Provvisorio; ma benevoli ascoltatori
avea in loro, nè per parte loro sarebbero mai venuti gli ostacoli. Il
Guerrazzi solo balenava, prometteva un giorno, poi si peritava, finchè
cresciuto l'impeto dell'opinione del Popolo dovette alfine arrendersi
sulla fine di febbraio, e fare inserire nel <i>Monitore Toscano</i><a class="tag" id="tag782" href="#note782">[782]</a>:
<span class="pagenum" id="Page_806">[806]</span>
«Come il Governo, volendo mostrare quanto gli stesse a cuore la
desiderata Unificazione della Toscana con Roma, avesse intavolate
trattative a quell'uopo.»
</p>

<p>
«Le trattative dovevano versare per allora sulla congiunzione dei
due territorj, togliendo le linee doganali che li dividevano;
</p>

<p>
«Sulla parificazione delle Tariffe;
</p>

<p>
«Sulla unità di Rappresentanza diplomatica all'Estero;
</p>

<p>
«Sulla reciprocità pel corso delle monete ec. ec.
</p>

<p>
«Quanto al decretare l'Unificazione assoluta dei due Paesi, <i>Guerrazzi
opinava che si dovesse aspettare il voto dell'Assemblea Toscana che
dovea fra breve radunarsi</i>, sentenza a cui pure aderiva Mazzoni per
un suo amore di legalità, soverchio forse in quei momenti, e a cui non
ostava il Montanelli, assorto più che in tutt'altro nel concetto della
sua Costituente.
</p>

<p>
«Quella concessione fatta all'opinione calmava per un momento il
Popolo, ma in breve si vedeva con quanta sincerità Guerrazzi aderisse
a ciò che annunziava il foglio officiale<a class="tag" id="tag783" href="#note783">[783]</a>. A legare vieppiù i due
Paesi, l'Inviato di Roma avea proposto da gran tempo un cambio di
Truppe, una divisa per esse uniforme; ma nè l'una, nè l'altra cosa
veniva mai attuata. L'unità della Rappresentanza all'Estero restava
del pari obliata, sebbene il Governo della Repubblica ne avesse dato
l'esempio, affidando al Console Toscano in Genova la tutela eziandio
degli interessi dei sudditi romani. La parificazione delle Tariffe, votata
infine dall'Assemblea di Roma, era accolta da Guerrazzi colla
stessa indifferenza, nè il Governo Toscano facea un passo, mentre
quello di Roma gli spianava da ogni lato la strada<a class="tag" id="tag784" href="#note784">[784]</a>.
</p>

<p>
«Quell'ambigua condotta teneva il Paese nell'agitazione, sfatava
<span class="pagenum" id="Page_807">[807]</span>
gli animi di ogni generoso sentimento, preparava quella terribile catastrofe
che dovremo fra breve raccontare. <i>Aggiornata per quanto si
era potuto la convocazione della Costituente Toscana</i><a class="tag" id="tag785" href="#note785">[785]</a>, il Guerrazzi si
vedeva però alfine costretto a radunarla, e nel Discorso di apertura
che profferiva faceva una parte tanto più larga a quel voto di Unificazione
dei due Paesi, quanto meno intenzione avea di attenerlo, ben
conscio d'altronde, che senza assecondare quel voto, almeno in parole,
non gli sarebbe rimasto per un'ora il Potere<a class="tag" id="tag786" href="#note786">[786]</a>. Senonchè poi,
onde non lasciare mettere in discussione quel soggetto, a cui con
tanto ardore parea riportarsi, con mille piccole arti ei lo andava sempre
aggiornando, adducendo ora la necessità di aspettare lo scioglimento
delle cose del Piemonte, ora motivando i sentimenti toscani
che da quell'atto, diceva, potevano rimanere offesi. — E all'effetto di
prender tempo, egli suggeriva ancora all'Inviato Romano, come, per
condizioni preliminari di quella Unificazione, sarebbe stato bene, che
Roma sanzionasse che il Governo e la Rappresentanza nazionale
avrebbero risieduto un anno a Firenze, uno a Roma; che Firenze
avrebbe avuto un collegio militare, una università, una scuola di
belle arti, — disposizioni che avrebbero servito a non irritare quelle
suscettibilità municipali che troppo fatalmente sentivano, egli soggiungeva,
i suoi compagni<a class="tag" id="tag787" href="#note787">[787]</a>. Ma gli rispondeva con dignità l'Inviato
<span class="pagenum" id="Page_808">[808]</span>
Romano, non doversi stuprare un gran concetto con quelle meschine
considerazioni; doversi far scomparire gli elementi secolari di divisione
che tanta parte erano stati nella rovina d'Italia, non piaggiarli,
accarezzando grette passioni, che da nessuno, che l'Italia amasse,
potevano alimentarsi; doversi mostrare colle opere al Mondo che
l'Italia era matura a quella civiltà, per cui dettato avevano le loro
pagine i suoi scrittori immortali, per cui il sangue avevano sparso
migliaia di martiri: essere necessario infine un atto magnanimo, che
forse Sicilia e Venezia avrebbero tosto imitato: e quanto alla Costituente
Italiana poi, per cui già la Toscana eleggeva i suoi Deputati,
essa avrebbe difinitivamente regolate le condizioni di ogni provincia,
facendo ragione a quelle esigenze che potessero restare.
</p>

<p>
«Guerrazzi, stretto così da vicino, inaugurava la Toscana Costituente
col Discorso a cui accennammo<a class="tag" id="tag788" href="#note788">[788]</a>; poi tergiversando in mille
maniere decidevasi ad aspettare l'esito delle cose piemontesi prima
di fare null'altro. La Toscana permaneva quindi col Governo Provvisorio,
permaneva staccata da Roma; <i>il Partito liberale, sdegnato di
quell'inerzia, accennava d'irrompere da un momento all'altro</i><a class="tag" id="tag789" href="#note789">[789]</a>.
</p>

<p>
«La notizia della disfatta di Novara poco dopo giungeva, e paralizzava
vieppiù le risoluzioni del Guerrazzi. Quella notizia produsse
oltre Appennino l'impressione che aveva prodotto a Roma, e là
pure si sentì che una crise si avvicinava. Ma mentre Roma traeva
forza dalla sventura e si apparecchiava a morire, almeno degnamente,
la Toscana, mercè la condotta subdola del suo Triumviro, s'accasciava
miseramente; in una stolta ed egoistica lusinga miseramente si
addormentava<a class="tag" id="tag790" href="#note790">[790]</a>.
</p>

<p>
«Guerrazzi, riescito a disfarsi<a class="tag" id="tag791" href="#note791">[791]</a> dei suoi Colleghi, che opposti
si sarebbero a quelle risoluzioni a cui già piegava, spaventando<a class="tag" id="tag792" href="#note792">[792]</a> l'Assemblea
con un Rapporto dei Ministro dell'Interno, che dipingeva
<span class="pagenum" id="Page_809">[809]</span>
coi più neri colori lo stato del Paese, indotto avea l'Assemblea ad
aggiornarsi, conferendogli una specie di Dittatura, a cui l'ultimo
ostacolo veniva tolto coll'allontanamento di Montanelli, mandato a
Parigi<a class="tag" id="tag793" href="#note793">[793]</a>. Fatto solo rettore delle sorti toscane, fu allora che fra i
due partiti che gli restavano, d'unirsi a Roma, o <i>di accudire ad una
Restaurazione, si attenne a quest'ultimo</i>, avendo egli, repubblicano, voluto
prima <i>forse</i> l'unione col Piemonte monarchico, se il Piemonte
vinceva; poi il ritorno del Duca come il solo mezzo, così credeva, di
evitare l'intervento tedesco. Questa ultima risoluzione, che avrebbe
potuto scusare le sue intenzioni, se fossero state leali, non scusava
certo il suo senno. Come non vedeva egli che il Duca non poteva tornare
che colla Reazione? Che Livorno, non vi fosse stato altro, non
si sarebbe piegata mai a quel ritorno? Che, in fine, un'intervenzione
armata diventava necessaria<a class="tag" id="tag794" href="#note794">[794]</a>?
</p>

<p>
«<i>Infiammando</i> i sentimenti nazionali, egli potea mettere il suo
Paese in solido con Roma; evocando le memorie di Curtatone e di
Montanara, potea spingere la terra ov'era nato a dar di sè una testimonianza
dell'antico valore; e se destinato era che entrambi quei
Paesi cadessero, grande consolazione sarebbe certo stata che cadevano
almeno con gloria; gran documento di virtù cittadina alle venture generazioni
avrebbero lasciato! Prima che far ciò, egli preferì di assiderare,
con mille voci insidiose astutamente sparse, quei po' di spiriti
patrii che tuttavia restavano; si oppose ai Corpi Lombardi che
chiedevano di traversare il suolo toscano per andare a Roma; blandì
con ogni maniera di accorgimenti gli uomini del Principato, e fu stolto
abbastanza, o abbastanza orgoglioso, per credere nella riconoscenza
loro, o nel bisogno che avrebbero avuto dell'opera sua<a class="tag" id="tag795" href="#note795">[795]</a>.
</p>

<p>
<span class="pagenum" id="Page_810">[810]</span>
«Qual successo potessero aver quelle trame, egli cominciò a immaginarlo
la sera dell'11 aprile. Una mano di Livornesi, venuti in Firenze
già qualche tempo prima per scuotere la neghittosa che le ambagi
del Triumviro avevano assopita, si era impegnata in una lotta
con alcuni Fiorentini in cui erano sembrati risvegliarsi tutti gli antichi
odii civili<a class="tag" id="tag796" href="#note796">[796]</a>. I Livornesi avevano avuta la peggio, e avevano giurato di
vendicarsi. Essi erano tornati, forse in un migliaio, il giorno appresso,
e Firenze era stata minacciata da una vera battaglia campale.
Mercè gli ufficii di molti cittadini la tempesta si era però diradata;
i Livornesi erano ripartiti, ma non senza mantenere un cruccio segreto
che presto o tardi avrebbe voluto sfogarsi. Ed ecco finalmente
che nella sera dell'11 aprile corre voce per Firenze che i Livornesi
si battono coi Fiorentini alla Stazione della Strada ferrata; che la
Piazza di Santa Maria Novella risuona di colpi e rosseggia di sangue;
e l'allarme vien dato alla città, in cui prende allora decisamente il
sopravvento il Partito reazionario, che, avendo profittato prima delle
ambiguità del Guerrazzi, di quei nuovi fatti allora si valeva per dire
i Livornesi rappresentanti dei Demagoghi che insidiavano Toscana,
e che era tempo di finirla con quei forsennati che avevano convertito
uno Stato tranquillo in un teatro di disordini e di anarchia. Il Partito
reazionario concludeva affermando che bisognava tornare alle istituzioni
antiche se si voleva la pace, che essi erano <i>Toscani</i>, non <i>Italiani</i>,
e che senza ripudiare l'opera dei Democratici non si sarebbero
evitate le fiere catastrofi da cui la Toscana era minacciata<a class="tag" id="tag797" href="#note797">[797]</a>.
</p>

<p>
<span class="pagenum" id="Page_811">[811]</span>
«Molti Livornesi macellati in quella sera in Piazza Santa Maria
Novella, e le grida di <i>morte ai Lombardi, morte agli Italiani</i>, mentre
sparsero la desolazione nell'anima di tutti i buoni, dovettero far
accorto il Guerrazzi a che via andava la Reazione.
</p>

<p>
«L'avvertimento però giungeva troppo tardi. La novella dei
fatti di Firenze si spargeva pel contado, dove da qualche giorno manifestavasi
qualche commovimento in favore del fuggito Leopoldo, e
la mattina del 12 aprile Firenze era percorsa da un'orda briaca, che
acclamando al Principe imprecava al nuovo Governo, inferociva con
ogni maniera di sevizie contro chiunque le era additato per liberale,
andava per abbruciare le case e i fondachi di quelli, che l'opinione
pubblica designava per amatori delle cose nuove. La schifosa turba
imbestialì a suo senno; così, senza che il Potere costituito ardisse farle
opposizione, atterrò gli Alberi della Libertà davanti ai presidii delle
Guardie Nazionali, che come smemorate la lasciarono fare, rialzò gli
stemmi del Duca facendo gazzarra, e stampò per tal modo un marchio
indelebile d'obbrobrio sopra una delle città più gentili di questa terra
italiana. Dov'era allora il Governo? Che facea il Municipio? Dove
erano le truppe? Come patì la Guardia Nazionale sì rea violenza? La
condotta del Guerrazzi portava i suoi frutti; il nulla fare, il paralizzare
ogni sentimento patrio, lasciava una delle prime città italiane
allo sbaraglio di alcune migliaia di villani; i Liberali piansero di disperazione
vedendo l'eccidio a cui le cose erano condotte, vedendo
come anche l'onore era stato indegnamente immolato.
</p>

<p>
«La Reazione percorse tutto il suo stadio, <i>si autorizzò dell'idea
fatta spargere dal Guerrazzi, che solo una Restaurazione poteva risparmiare
un intervento tedesco</i>. Le grida di <i>morte ai Deputati, morte ai
Liberali</i>, rimbombarono per molte ore, accompagnate da atti che per
l'onore d'Italia non vogliamo ricordare. Una Commissione fu istituita
poi che disse governare in nome del Principe, e gli amici del
Principato Toscano cominciarono dal retribuir Guerrazzi dei servigi
fatti loro, con quella carcere <i>che da tutt'altri, che da essi, avrebbe dovuto
meritare</i><a class="tag" id="tag798" href="#note798">[798]</a>.
</p>

<p>
«Le Deputazioni si apprestarono a partir per Gaeta, per richiamare
il benamato Principe, e tornare a quelle <i>saggie franchigie</i> troppo
dal Guerrazzi e dal Montanelli conculcate. Ma il benamato Principe
lasciò scorgere che non voleva far più a sicurtà come prima con
quelle dimostrazioni di affetto, e che alcuni battaglioni di tedeschi lo
avrebbero meglio rassicurato. Fu allora che anche gli spegnitori di
ogni entusiasmo patrio, fu allora che quei reazionarii commovitori
<span class="pagenum" id="Page_812">[812]</span>
delle campagne conobbero che abisso si fossero scavato, e che cercarono
(<i>indegno strattagemma</i>) di adonestar l'intervento austriaco, mostrandolo
da Livorno solo motivato. D'Aspre però, a cui noiavano
tutte quelle reticenze, che voleva anche un po' umiliar Leopoldo pei
suoi <i>sentimenti italiani</i>, troncò le ambagi con un Proclama in cui disse,
che il Principe stesso aveva voluto quell'intervento. Gli amici del
Principato Toscano avrebbero dovuto nascondersi allora per vergogna,
se di qualche pudore fossero stati capaci; ma trovarono più idoneo il
continuare a bandir la croce sui Repubblicani, dicendo che se anche
il Principe non si affidava più in essi, ciò era sempre per opera loro.
</p>

<p>
«Così cadde Firenze, e, che peggio è, cadde vituperosamente;
vituperosamente non pel suo Popolo che l'Italia aveva amato, come
quello di tutti gli altri Paesi, ma per le stolte e ambiziose tergiversazioni
di un uomo che portò il <i>pessimismo</i> dei suoi scritti nella vita
politica<a class="tag" id="tag799" href="#note799">[799]</a>, e per lo zelo di una gente fredda, egoista, inconsiderata,
che non comprese come, ostando al movimento nazionale, diveniva per
necessità l'alleata dei Tedeschi.
</p>

<p>
«Era serbato a quell'inclita città il vedere quindi una Convenzione
stretta col nemico d'Italia per l'occupazione della patria, e il vedere
un Corsini ad apporre il suo nome in un patto, che convertiva una
provincia italiana in un feudo tedesco.
</p>

<p>
«La Storia, che giudicherà gli uomini e gli atti di questa età
dolorosa, saprà dispensare imparzialmente le lodi e l'infamia<a class="tag" id="tag800" href="#note800">[800]</a>.»
</p>

<hr class="tiny" />

<p>
Seguono due libri entrambi stampati da Felice Le Monnier, il
quale si è fatto Editore del pari della mia <i>Apologia</i>, onde si può dire
di lui quello che gli antichi narravano della lancia di Achille, la quale
sanava le ferite che faceva.
</p>

<div class="poem">
<p>«<i>Vulnus Achilleo quæ quondam fecerat hosti</i></p>
<p class="i2">«<i>Vulneris auxilium Pelias hasta tulit</i><a class="tag" id="tag801" href="#note801">[801]</a>.»</p>
</div>

<p>
<span class="pagenum" id="Page_813">[813]</span>
La prima ha titolo: «<i>Gli ultimi Rivolgimenti Italiani; Memorie
storiche del signor Marchese F. A. Gualterio di Orvieto</i>. — Firenze,
1850-51.» Quando di queste Memorie mi pervenne notizia,
ne augurai subito male, talchè nel 9 gennaio 1850 ebbi a scrivere
al mio Difensore signore Avvocato Tommaso Corsi: «Ricordi
quello che si narra di Alessandro Macedonio, quando Lisimaco gli
leggeva certa storia di strani gesti operati da lui? È fama che
Alessandro, interrompendo Lisimaco, esclamasse: e dove eravamo
noi quando facevamo sì stupende cose? — Questa storia mi
si affacciò alla mente più volte leggendo le mille gagliofferie e perfidie
stampate sul conto mio; però a imitazione di Alessandro mi
sono stretto nelle spalle interrogando me stesso: — e dove ero io
quando facevo tante belle cose? — Jeri leggendo il <i>Galignani's Messenger</i>
del 28 decembre me ne capitava una sott'occhio nuova di
zecca, e parla così: — dicesi che un certo signor Marchese Gualterio
di Orvieto abbia pubblicato una Storia Politica d'Italia dal
1847 al 1849, la quale <i>cause one immense sensation by the new light
which it will throw on the men and things of our day ec..... by documents</i>
esaminati nello Archivio segreto del Governo, e di alcune
Cancellerie; — e seguita: — <i>another revelation still more curious will
show in the most evident manner that the Dictator Guerrazzi was supported
by Lord Palmerston. The proof of this exists in a letter of
Guerrazzi to Sir G. Hamilton, complaining in the better terms of having
abandoned by England after the english Ambassador had formally
promised him that he might calculate on his support</i>.» Ora niente
di questo è vero; e l'onorevole Lord Palmerston ebbe la bontà di
significarmi, col mezzo del Ministro Hamilton, il suo gradimento per
i miei sforzi, da me in tempi difficili, e privo di qualunque aiuto, operati
in benefizio della salute pubblica, confortandomi a perdurare in
quelli, e a sostenere con ogni facoltà mia il Principato Costituzionale.
Lo evento poi corrispose al presagio. Cotesto è libro di Parte; due
compaiono essere i fini che si propone: favoreggiare gl'interessi della
Monarchia Costituzionale Piemontese, esaltare il Partito, che si dice
dei Costituzionali moderati. Malgrado le lodi prodigategli da questi
ultimi, senta un po' me il Marchese Gualterio, chè, quantunque non
gli sia parso finora, troverà che io so dire il vero, e posso, perchè fin
qui, e sono quarantasei anni, viltà che sia non ho saputo mai; da
parte il merito letterario di cotesto libro, io gli dichiaro che non è
opera da prudente storico, nè da uomo onesto. Come storico di casi
contemporanei, sembra a me che dovesse mettere più coscienza nel
ricercarli, più gravità nello esporli, dacchè io davvero non comprendo
come possa giovare alla comune Patria, e allo stesso concetto che
promuove, inciprignire le piaghe, e perpetuare, anzi crescere, le maladette
<span class="pagenum" id="Page_814">[814]</span>
discordie. Se io male non veggo, in questa parte egli amministra
ottimamente i negozii, — non però quelli d'Italia. Come onesto,
io lascio considerare a lui, che pure è gentiluomo, e si professa dabbene,
se egli doveva raccogliere nelle orecchie tutto quanto vi versava
dentro la necessità di attenuare un'azione turpissima, l'astio della
mediocrità, e l'odio di superbie umiliate. Egli non è ancora giunto
co' suoi scritti alla mia vita politica, e siccome mi giova sperare che
di ora innanzi avrà compreso, con un bove solo non tirarsi il solco,
nè potersi giudicare del suono delle campane se ambedue non si
ascoltano, e che di ciò farà senno così per dettare le rimanenti Memorie,
come per correggere le già scritte, non mi trattengo più oltre
sopra di lui, pago, intorno alle ragioni della mia vita privata, di quel
tanto che mi fece l'onore di attestare Tommaso Corsi, e che io stesso
ho discorso sparsamente nella mia <i>Apologia</i>.
</p>

<div class="poem">
<p>«Ma sopra ogni altro feritore infesto</p>
<p>«Sopraggiunge <i>Farini</i>, e <i>me</i> percuote.»</p>
</div>

<p>
Non dirò delle sue intenzioni, quantunque, secondo il mio giudizio,
rette non pare che abbiano ad essere; ad ogni modo io domanderò chi
gli abbia insegnato comporre Storie sopra Requisitorie di Procuratori Regii,
cospargendole di tratto in tratto di qualche fiore còlto nel suo giardino!
Ora che cosa altro ha egli fatto, almeno per me? E gli domando
eziandio, se sono prove di temperanza, di moderazione, e di probità,
praticare com'egli ha fatto contro uomo, che da trenta mesi si logora
chiuso in carcere, e non gli può rispondere! Se così costumano i moderati,
che cosa dobbiamo aspettarci dagli <i>sbracati</i> e dagli <i>scamiciati</i>,
è difficile immaginare. Pensino a questo i Moderati. Il suo libro si manifesta
dettato nel medesimo spirito di quello del Gualterio, ma con
manco di generosità, e più piglio di Procuratore Regio, però che
Gualterio non dia i suoi giudizii per definitivi, e prometta, se avvisato,
emendarli. Io già ho tenuto proposito del libro intitolato <i>Lo Stato
Romano</i> in varie parti dell'Apologia: mi giovi qui singolarmente rilevare
alcune, che, adoperando il più benigno linguaggio, chiamerò falsità.
A pagine 86 del Tomo III afferma: «<i>Chi rompe paga</i>, scriveva per
telegrafo il Guerrazzi a' suoi Livornesi, usi da lui a rompere ed essere
pagati?» Mi sia permesso domandare al Farini: su che cosa fonda
questa vergognosa imputazione ai Livornesi, e a me? Se nel proprio
mal talento, questo non fu mai, per quello che io sappia, annoverato
fra le sorgenti della Storia; e veda, che quello ch'ei finge, grave
sempre, per me oggi è gravissimo. A pagine 87 afferma: «dicendo
provvedere alla sicurezza pubblica, provvidero al proprio impero,
soldando guardie di polizia fra le turbe dei turbolenti e dei fuorusciti,
le quali, come non avevan prima nè termine nè misura nelle voglie
<span class="pagenum" id="Page_815">[815]</span>
pazze e malvagie, così furono poi non presidio, ma offesa
della città.» E questi, veda il Farini, e' sono rotondi, non già sinceri
periodi; avvegnadio se della Guardia Municipale tu consideri la
origine, troverai averla scelta una Commissione composta del Prefetto
e del Gonfaloniere di Firenze con altri cittadini spettabili, e
non avervi preso punto parte io, se togli la nomina Basetti, e i suoi
figlio e fratello; o, se piuttosto tu vogli considerare i portamenti, li
conoscerai essere tali da meritarsi di essere conservata dalla Commissione
Governativa. Individui pessimi certo entrarono in quella, ma
non per colpa del Governo, e perchè in qualunque composizione di
corpi questo guaio vediamo avvenire sempre; nè poi furono tanti, che
dessero cattivo nome al corpo intero: onde l'accusa del Farini suona
singolare, e non vera. Intorno al disfacimento degli ordini in Toscana,
lo mando.... se il Farini ci vorrà andare.... a quella parte della mia
<i>Apologia</i>, dove di ciò si ragiona, e le parole di Gino Capponi si riportano.
Quanto scrive intorno al Granduca nostro, suona così:
</p>

<p>
«Havvi chi afferma, che egli non si fosse mai acconciato agli ordini
liberi in guisa da lasciare gli appetiti e le ubbie dell'assoluto, e, come
dicono, paterno reggimento. Havvi chi dice, che sin da quando rallentò
i vincoli della libertà, perchè il papa coll'esempio aveva sciolti i popoli
italiani, scrivesse all'arciduca Ranieri vicerè di Milano ed altri suoi
consanguinei, facendo querela e beffa dei liberali che inuzzolivano. Taluno
attesta, che nel tempo, in cui colle poche sue armi concorreva alla
guerra d'indipendenza, egli fosse in buoni termini co' regii ed imperiali
parenti, coi quali non aveva intralasciato i consueti uffizii. Ond'è, che
molti hanno argomentato poi dai fatti che seguirono, e da quelli che si
vanno via via svolgendo in Toscana, che Leopoldo II non solo fosse
sempre oscillante fra gli avvisi e le parti contrarie, ma che sempre
fosse fermo nella devozione ad Austria ed alieno dalle liberali novità.
Del che io non ho a fare giudicio, perchè non ho d'onde fondarlo su
base a cui la coscienza s'acqueti; nè d'altra parte ho debito di addentrarmi
nelle cose toscane più di quanto sia necessario ad indagare e
chiarire le attinenze di quelle colle romane. E dovendo rimanermi in
prudente, e direi onesta, dubitazione, amo meglio, il confesso, pendere
a benigno giudizio d'un principe che pur si parve ornato di
buone qualità, mite dell'animo, degli studii fautore, riformatore
d'abusi, quando gli altri italiani principi di sè davano nome ed esempio
peggiori.»
</p>

<p>
Ora, che cosa egli è questo vedere, e non vedere, a modo della Vergognosa
di Camposanto? Non si gittano addosso accuse pessime per
iscivolare via lasciando dietro una traccia di bava a mo' di lumaca. La
storia scrivono gli Storici, non gli Scoiattoli. Egli doveva verificare
le accuse, e se accertate esporre gravemente, e lealmente, e se non
<span class="pagenum" id="Page_816">[816]</span>
riusciva ad accertarle doveva trascurarle, perchè davvero raccattare
quello, che ai giorni di oggi s'incontra per via, è mestiere da carrettaio,
non ufficio da Storico. Tra lo Storico, che pazientemente raccoglie
la materia, la studia, la saggia, la sottopone a religiosa indagine,
e alla fine la veste con forme caste ed elette di stile, e lo scrivano
che tuffa la penna nello inchiostro e la mena di su e di giù per le
carte, la differenza che corre è grande quanto fra un pittore e uno
imbiancatore; oltre che elle paiono, coteste del Farini, come veramente
sono, ipocrisie, che putono di vieto lontano un miglio; e per
un momento ho quasi dubitato, che dei Gesuiti oggimai fossero le voci,
ed altri avesse avuto le noci; chè se la cosa non istà per l'appunto
come la credo, in quanto a noci, almeno mi pare, che se le sieno
spartite, e da un pezzo.... — A pagine 218 afferma: «che i Ministri
tennero consiglio co' sollevatori nei Circoli nella notte dell'8 febbraio.»
E veda l'onesto Farini, questo fatto che sarebbe cagione di
capitale condanna, nemmeno l'Accusa (che non ha fatto a risparmio
per inventarne grosse) ha osato affermarlo. A pag. 219 pone: «che
nell'8 febbraio il Governo prima gridò, poi disdisse la Repubblica;»
ed anche questa è calunnia pretta che neppure ha potuto riscontrare
nell'Accusa, — <i>fidata scorta degli erranti passi</i>. Intorno alla inverosimiglianza
delle tre lettere scritte dal Granduca, con le quali prima chiede,
poi renunzia, e finalmente torna a sollecitare i piemontesi aiuti,
ho discorso altrove; le due prime possono credersi, non già la terza,
che a me pare immaginata a posta per salvare chi aveva promesso
quello che non <i>doveva</i> promettere, e non <i>poteva</i> mantenere, se gli ordini
costituzionali si vogliono osservare.
</p>

<p>
Però in queste mie miserie mi hanno somministrato non mediocre
argomento d'ilarità le lodi smodate con le quali prosegue la commissione
del Ministero Toscano del 22 settembre 1848 al Marchese Ridolfi
per le Conferenze di Brusselle. Se io di mia certa scienza non sapessi
essere allora Presidente del Consiglio Gino Capponi, non lo crederei a
cui mel giurasse; però che Gino Capponi sa, che politica francese di
Enrico IV, e seguita sempre da Richelieu a Lamartine inclusive, fu tenere
deboli e divise la Germania e la Italia, e sa che gli Stati piccoli
congregati ad equilibrio di leghe all'urto degli Stati uniti e grossi
non reggono, come vedemmo ai tempi di Ludovico il Moro; e finalmente
sa che rovina d'Italia fu appunto questa, operata in buona parte
dal Magnifico Lorenzo dei Medici, che in condurre un disegno piccolo e
cattivo pose arte e sagacia eccellenti: che mentre le si stavano componendo
su i confini, grosse ed unite, l'Austria e la Francia, essa durava
frantumata in piccoli brani; nè potersi della indipendenza nostra neppure
parlare là dove nell'alta Italia non venga posto uno Stato forte capace
a guardare le frontiere da vicini potentissimi; — e nonostante che
<span class="pagenum" id="Page_817">[817]</span>
queste cose sapesse, leggiamo con maraviglia commettere al Marchese
Ridolfi di consentire che la Lombardia si concedesse a un figlio di
Carlo Alberto, e la Venezia o ad un Arciduca di Austria, o a Francesco
V di Modena; in quanto alla Sicilia s'ingegnerà di promuoverne
la separazione dalla Corona del Re di Napoli, assegnandola in retaggio
a un figliuolo di lui; i Ducati di Parma e Modena ad ogni modo si
sforzasse fare abolire; e per quanto concerne Toscana <i>si adatterebbe a
prendere</i> di Lombardia un pezzo, ma non tale che si avesse a dire di
lui: la carne non vale il giunco; però di 12 oncie buon peso, e senza
osso, — e per di più Toscana non vorrebbe chiedere, ma sì piuttosto
desidererebbe essere pregata. — Cose sono queste da far cascare le
braccia ad ogni fedele cristiano. Così, invece di diminuire, si accrescevano
le divisioni in Italia! E quello poi che riesce più stupendo a
vedersi si è, che Farini, il quale si sbraccia a maledirmi (e se fosse
vero, come è falso, avrebbe fatto bene) per essermi mostrato avverso
alla composizione necessaria di uno Stato gagliardo, trova a lodare un
concetto che guastava il presente e l'avvenire. Egli è vero che debole
Stato siamo noi, e la nostra voce poco avrebbero ascoltato; e questo
a parere mio somministrava un motivo di più o per parlare almeno
magnanimi, o per tacere prudenti; e concludo sostenendo che un
uomo dotto nelle storie e nelle ragioni della politica, come Gino Capponi,
non può avere consentito così mirifica commissione, e mi pare
assai che volesse tôrne il carico il Marchese Ridolfi, se pure non ebbe ordini
segreti, che, la stupenda commissione correggendo, la riducessero
ai termini del credibile. — È falso quanto scrive Farini a pag. 285, che
«i Governanti Toscani non erano amici al Piemonte;» io ho chiarito,
onde non si rinnuovi questa sventura, come taluni fra i Piemontesi si dimostrassero,
all'opposto, poco amici dei Toscani. — Dello esilio di Massimo
Azeglio, e delle ingiurie al Lovatelli di che ragiona a pag. 332, davvero
nulla so, che pare qualche cosa dovrei saperne, ed anche questa va messa
al monte. Delle contumelie stampate contro Gioberti, non occorre fare
altra parola. Non fu il 4, ma il 3 di aprile, che l'Assemblea sospese il
voto intorno alla Unione con Roma, non lo profferì contrario, come
Farini asserisce erroneamente, dacchè, in modo diverso, fino da quel
giorno la Restaurazione sarebbe stata decisa, e quanto racconta in seguito
non accaduto, come quello ch'era ad accadere impossibile. — In
due luoghi scrive, che gli agitatori menavano tanto rumore che <i>Guerrazzi
non gli sapeva sopportare</i> (pag. 219), e che <i>i lazzaroni democratici
deturpavano la Toscana, fremente lo stesso Guerrazzi</i>! (pag. 332.) Ma
io ricuso cotesto pane dato con la balestra, anzi perfino col punto di
esclamazione in fondo; e neppure si potrebbe onestamente accettare,
perchè accompagnato da soverchie tumidezze e da bugie. Bugia le
sommosse fiorentine represse dalle bande livornesi; bugia l'essermi io
<span class="pagenum" id="Page_818">[818]</span>
ridotto co' Livornesi in Castello; bugia essermi mostrato pronto a pigliare
posto nella provvisoria congregazione del Governo; bugia il
mio girare nel manico per accettare la Restaurazione (pag. 333): le
quali cose tutte, secondo che io affermo, essendo con copia di prove
dimostrate nell'<i>Apologia</i>, non abbisognano di più largo discorso. Vorrei
piuttosto tenere proposito di certa sua imputazione intorno ai successi
di Genova, molto più che l'Accusa tocca anche di questi, e poi dice:
te li do per giunta; — onde io, che dell'Accusa non vorrei la giunta
nè la derrata, mi condurrei volentieri a tenerne ragionamento, ma
basti dire (e se sia vero lo può il Farini riscontrare nel Volume dei
Documenti della sua Musa, — l'Accusa), — che io desiderai soccorrere
Genova quando venne fra noi la notizia, che il Piemonte in
gran parte commosso per lo infortunio di Novara, respinto da sè
ferocemente ogni principio di accordo, voleva tentare le ultime prove,
e quando fu detto che il Generale La Marmora fra i patti della capitolazione
ponesse quattro ore di saccheggio<a class="tag" id="tag802" href="#note802">[802]</a>. Non si verificò la prima
notizia, e, se male fosse o bene, mi confesso incapace di giudicare;
in quanto alla seconda, che non si verificasse fu certamente bene. E
si acquistò bella gloria Vittorio Emanuele, e diè con auspicii felicissimi
fondamento al nuovo Regno, superata Genova, commettendo ogni
trascorso all'oblio, concesso prima lo scampo a coloro che consigli di
politica lo dissuasero a ricevere su quel momento in grazia; e leggo
con piacere come il buon seme generasse frutto migliore, conciossiachè
i Liguri lo abbiano di recente accolto nella loro nobile città con
dimostrazioni di stima profonda.
</p>

<p>
In questa nuova percossa della fortuna, come fu visto l'apice a
cui possono arrivare la ignoranza con le sue stupidezze, e la tristizia
con le sue perfidie, così doveva presentarsi eziandio uno spettacolo di
stranezza piuttosto portentosa che rara, e consiste nel concorso di due
Giornali, che si accordano fra loro come il Diavolo con l'Acqua
Santa (e poichè ad uno Accusato non si addicono le parti di Giudice,
io mi asterrò prudentemente dal decidere chi di loro sia il Diavolo, chi
l'Acqua Santa), a favellare onestamente di me:  uno è il <i>Cattolico</i> dei
RR. PP. della Compagnia di Gesù, come ho notato nell'<i>Apologia</i>; l'altro
è la <i>Opinione</i>, dello Autore chiarissimo della Vita di Fra Paolo Sarpi,
Bianchi Giovini, il quale scriveva nel novembre dell'anno passato: «e
prima di questo scisma, ci giustificava uno dei martiri illustri della
causa italiana, l'infelice Guerrazzi, il quale, checchè si sia detto
da alcuni, non è, e non fa mai mazziniano, e che riconobbe anzi a
quali sventurati risultamenti avrebbero condotta l'Italia i delirii di
<span class="pagenum" id="Page_819">[819]</span>
quel Partito. Tentò egli di opporvisi, ma l'onda era troppo forte, ed
egli espia in carcere, e sotto la minaccia di un processo iniquo, gli
altrui errori.»
</p>

<h3>
L
</h3>

<p class="center">
XXX. I giorni 11, 12, e 13 aprile 1849. — <a href="#Page_756">Pag 756</a>.
</p>

<div class="blockquote">
<p>
«<i>Poteva, dubitare che me volesse prigione.... il Senatore Capoquadri che, Ministro
di Giustizia e Grazia, volle, per eccezione amplissima ed onorevolissima, che senza
esame la Curia fiorentina nell'Albo degli Avvocati potesse ascrivermi?</i>»
</p>
</div>

<p class="indl">
«Sig.<sup>r</sup> Avv.<sup>o</sup> Pregiatissimo.
</p>

<p>
«Per declinare dalle regole prescritte dagli ordini veglianti per
l'ammissione di un Legale all'Ordine degli Avvocati, è necessario
che il Postulante abbia un merito distinto. La Camera di Disciplina,
che io presiedo, non saprebbe immaginarne dei più distinti di quelli
che adornano la sua persona. Ed è per questo, che si è recata in
sommo pregio di accoglierla nell'Ordine, a cui Ella col suo nome,
col suo talento, e con le sue opere accresce lustro e decoro.
</p>

<p>
«Gradisca, signor Avvocato, l'assicurazione della alta stima e
considerazione, con cui ho l'onore di essere,
</p>

<p>
«Firenze, 24 luglio 1848.
</p>

<p class="indl">
«Sig.<sup>r</sup> F.-D. Guerrazzi, di Lei
</p>

<p class="indr">
<span style="margin-right: 3em">«Devotiss.<sup>o</sup> Servitore</span><br />
«Cav.<sup>re</sup> Avv.<sup>o</sup> <span class="smcap">Ranieri Lamporecchi</span>.»
</p>

<h3>
M
</h3>

<p class="center">
Ivi. — <a href="#Page_762">Pag. 762</a>.
</p>

<div class="blockquote">
<p>
«<i>Colà stemmo raccolti sei: rappresentai la indecenza che le donne non potessero
avere stanza appartata. Credei che <span class="upright">a gentiluomini e a padri di famiglia dovesse comparire sacra
la ragione del pudore: non risposero.</span> Rappresentai il modo disonesto del prendermi,
che mi pareva nato a un parto con quello tenuto dal Valentino a Sinigaglia per ammazzare
Vitellozzo Vitelli, Oliverotto da Fermo e compagni</i>: non risposero.»
</p>
</div>

<p>
Ecco la lettera: la quale merita tanto maggiore considerazione, in
quanto che dettata sotto la impressione di memorie recenti, piena di
contestazioni di fatti del giorno, e consentanea alle prove, che quantunque
raccolte dall'Accusa pur ella ha reputato suo interesse dissimulare.
</p>

<p>
«Signori GINO CAPPONI ed altri componenti la COMMISSIONE
GOVERNATIVA.
</p>

<p>
«Desidero sia letta questa scrittura con la pazienza con la quale
io la detto. — Forse tornerà inutile, eppure non mi sembra bene
<span class="pagenum" id="Page_820">[820]</span>
ometterla, sentendo come per molti capi importi farla alla mia religione.
</p>

<p>
«Innanzi tratto, sapete voi, o Signori, in qual modo io venni condotto
quaggiù? Rispondendo per voi dico: <i>No</i>, imperocchè mi parrebbe
enorme supporre, che voi lo aveste saputo, e consentito. A voi
poco preme sapere come infiniti modi per sottrarmi alla disonesta
prigionia mi sovvenissero e fossero offerti, i quali tutti, o non adoperai,
o ricusai; quello però che dovrebbe premervi è questo: — che
la mattina del 12 aprile la Deputazione del Municipio Fiorentino,
la quale venne all'Assemblea, consultatomi intorno alla deliberazione
presa di governare il Paese a nome del Principe, proposi farvi aderire
l'Assemblea onde le Provincie più volonterose concorressero, ed
ogni mal germe di discordia fosse tolto via; parendomi ancora pel
Principe più onorato, e meno nocivo alla libertà, richiamarlo in virtù
del consenso universale, che per forza di tumulto. A istanza altrui
formulai un Decreto che suppongo voi abbiate nelle mani; voi sentiste
diversamente da me; tuttavolta cotesta carta deve porgervi testimonianza
della mia volontà, disposta a contribuire alla pace del
Paese con tutte le mie forze.
</p>

<p>
«Raccomandandomi il <i>Priore Digny</i> la Patria con fervidissime parole,
e confortatomi ad adoprarmi dal canto mio onde la sua miseria
non si facesse maggiore, io, rispondendo con pienezza di cuore a lui
e agli altri membri della Deputazione Municipale, proposi recarmi a
Livorno con qualche rappresentanza officiale avesse voluto la Commissione
conferirmi per disporre gli animi a starsi all'operato contenti.
Accolsero con segni manifesti di gradimento questa proposta,
e il Priore Digny m'invitava a non partirmi: <i>sarebbe tornato la sera a
concertare la cosa</i>. — Intanto i Deputati si ridussero di quieto ai proprii
alberghi, ed io rimasi contro il consiglio di tutti, e ricusata la carrozza
offertami dal <i>Colonnello Tommi</i>, stretto dal dovere e dalla <i>parola
data</i> alla Deputazione Municipale.
</p>

<p>
«Il Generale <i>Zannetti</i> e il Colonnello <i>Nespoli</i> vennero verso le ore 3
pom., il primo per <i>assicurarmi</i> che nella serata, con treno particolare,
sarei inviato a Livorno; il secondo a offrirmi di mandare qualche compagnia
di Nazionale alla Stazione per tutelarmi, ad ogni evento, nel
caso avessi voluto partire alle 4. — E poichè il Nespoli accomiatandosi
da me mi baciava, come si costuma, in volto, il <i>Zannetti</i> favellò
queste precise parole: <i>io non ti bacio adesso, ti bacierò stasera</i>. Tornarono
in serata <i>Digny</i> e <i>Zannetti</i>. Il primo tacque delle facoltà che doveva
conferirmi la Commissione, donde io inferiva che non me le volesse
assentire, <i>ma confermarono entrambi sarebbe il mio viaggio avvenuto
nella notte per Livorno. Stessi pronto a partire</i>. Verso le ore 3 del
mattino ricevo il biglietto che <i>unisco</i>, pel quale <i>Zannetti</i> mi annunzia
<span class="pagenum" id="Page_821">[821]</span>
alcuni non volere lasciar libero il passo, opinare la Commissione trasferirmi
pel Corridore dei Pitti in Belvedere, donde remossi i Carabinieri,
avrebbe messo la Nazionale. Questa lettera, che accenna mutamento
di esecuzione a concerto che resta fermo, in sostanza mi turbò
alcun poco, non tanto però che mi facesse dubitare di uomini probi
ed amici. <i>Zannetti</i> venne tardi la mattina, e dichiarò la prudenza consigliare
che per 2 o 3 giorni rimanessi in Fortezza, tanto che la plebe si
sdracasse. Allora le donne, e il Commesso della Segreteria dello Interno
Roberto Ulacco, vollero tenermi compagnia. A confermarmi nella mia
fede valse il fatto seguente: che manifestando io esser privo di danaro
per pagare il viaggio, e certi miei debiti, il <i>Priore Martelli</i> mi portò
L. 1000, e me le consegnò giusto in quel punto che da Palazzo Vecchio
muovevamo a Palazzo Pitti. Durante il cammino, <i>Zannetti</i> mi avvisò
la Commissione non pareva inclinata mandarmi a Livorno, e mi
interrogava se fossi stato contento a starmi qualche tempo lontano
dal paese. Risposi: avere l'animo travagliato così dalle sciagure della
Patria, che lo avrei reputato beneficio; egli però conoscere le mie
fortune; provvedesse come gli pareva meglio. Ed egli a me: lasciassi
fare, avrebbe accomodate le cose in serata, e il giorno appresso sarebbe
venuto a darmene ragguaglio. Non l'ho veduto più. — Mi
coglie il ribrezzo pensando da cui mosse la insidia; ma insidia vi
fu, e bruttissima, a modo delle Valentinesche. Ora vorrete voi Gentiluomini
giovarvi di trame proditorie, e di fede tradita?
</p>

<p>
«Sapete voi come io stia ristretto in carcere con altre cinque persone?
Io rispondo per voi, e dico risolutamente: No. Dentro una
stanza alberghiamo quattro, due uomini e due donne, fra queste la nepote
sedicenne, cavata per pochi giorni di convento per visitare lo Zio.
Voi siete padri, o Signori. — Io non aggiungo parola; — solo desidero
vi preservi il Cielo dalla umiliazione di vedere così poco curato il pudore
delle vostre figliuole!...
</p>

<p>
«Da nove giorni qui altro non si fa che scalpellare, turare, mettere
ferrate, cassettoni, graticole e bodole, tirare tende, inchiodare catenacci,
invitiare bandelle, murare e smurare; e tutto questo con tale
una perturbazione del corpo e tortura dell'animo, da non potersi con
parole significare. La mancanza di aria, di moto, la vista della gente
che mi soffre attorno, la cura che mi lima dentro, hanno inasprito le
mie infermità, e temo peggio.
</p>

<p>
«Cagione di tanto esquisita sevizia si allegano certi segnali fatti
dalle finestre. Se alcuno di voi vedesse di quale generazione sieno
queste ferrate e questi cassettoni, e se sapesse che da martedì in poi
stanno al posto, di leggieri vi persuadereste della falsità del rapporto.
Nelle cariche che ho occupato mi son guardato sopra tutto dalle relazioni
degli amici zelanti; ho preferito piuttosto le censure acerbe dei
<span class="pagenum" id="Page_822">[822]</span>
nemici, perchè le prime mi avrebbero quasi sempre sospinto a errare,
le seconde qualche volta mi schiarirono. Certa fiata mi annunziarono
il <i>Barone Ricasoli</i> far grande raccolta di armi e di cannoni,
a Broglio, e mi accusavano di colpevole oscitanza perchè non commettessi
perquisizioni ed altri simili fastidii: io stetti saldo, e fatta
cautamente e discretamente esaminare la cosa, conobbi le armi esservi,
ma non molte, e per armare la Nazionale, ed esservi pure i
cannoni, ma di terra cotta. Se trascorrevo a credere, sarei stato ingiusto
e ridicolo. E perchè non metta più parole intorno a quest'infelice argomento,
dirò che in carcere sono tenuto, per la intelligenza, come un
<i>bruto</i>; per salute, come <i>uomo che si voglia spegnere</i>; per angustia, come
<i>Guazzino</i>; — insomma come un Ciantelli non immaginò tenermi
quando mi mise le mani addosso.
</p>

<p>
«E perchè sono ritenuto io? Per delitto, o per sospetto? Se per
delitto, si proceda a processo regolarmente e civilmente; io risponderò
dei miei fatti collettizii e particolari. Il Governo Provvisorio fu
necessità: voi lo consentiste, e certo non vorrete allegare che lo faceste
per forza, imperciocchè offendereste voi stessi, non patendo
violenza lo animoso Magistrato. Consultare il Paese intorno alla sua
volontà, era pure cosa necessaria, ed io l'assentiva, perchè lo stesso
Principe dal voto universale non repugnava, estimandosi amato, e
perchè Emanuele Fenzi mi assicurava non alieno lo stesso Senato. Se
il voto non riuscì universale, colpa degli uomini ignavi, non mia; e nè
tutti gli Elettori della vecchia Legge Elettorale concorrevano a votare.
E le note stampate non facevano ostacolo, perchè ogni Partito poteva
stampare le sue, e le manoscritte accettavansi. Intanto il Popolo che
ora vuole il Principato allora gridava Repubblica, ed io fui solo contro
alle sue ire, e negai che una mano di gente usurpasse il voto del
Popolo consultato con modi civili; e non senza pericolo della mia persona,
e biasimo grande degli esagerati, l'ottenni.
</p>

<p>
«Mi opposi a Laugier: in prima, perchè a noi mancavano avvisi
certi del Principe; e del Laugier conoscendo la vita e i costumi, non
era ignaro dell'avversione manifestata da lui contro la Casa del Principe
fino all'assedio di Gaeta; finalmente si presentava con la invasione
dei Piemontesi, alla quale conoscevo poco propenso il Granduca;
e nemmeno ignoravo agitarsi un Partito nella Toscana, specialmente,
a Lucca, per darsi al Piemonte. Io stesso n'ebbi eccitamenti,
e nelle tasche della mia veste da camera, chiusa nei bauli che sono
in Palazzo Vecchio, se non m'inganno, deve esserne rimasta la prova.
Di più, la impresa di Laugier venne meno per opera dei Popoli
che non gli vollero dar reità, e il suo ultimo Proclama al Popolo della
Versilia chiaramente lo manifesta. Come mi studiassi a fare che la
votazione dell'Assemblea procedesse libera, ne porgono testimonianza
<span class="pagenum" id="Page_823">[823]</span>
la rivista alla Nazionale, i detti e gli scritti pubblici. E comprendendo
troppo bene come si dovesse calare ad onorevole accordo col Principe,
allontanai quelli che mi pareva avessero a contrastare simile concetto
più efficacemente degli altri, o arrestandoli, o beneficandoli, cosa
che si accomoda meglio alla mia natura. All'Assemblea mi opposi
alla decadenza del Principe, alla proclamazione della Repubblica, e
all'Unione con Roma: perchè la prima cosa mi sembrava piena di
pericolo per la Patria; alla seconda non reputando accomodati i tempi
nè i costumi; rispetto alla terza, parendomi cotesta Unione uno di quei
matrimonii che si contraggono <i>in articulo mortis</i>; e dei miei colleghi
parte ebbi avversi, e parte fermi a gran pena. A me il Popolo chiedeva
la Repubblica, a voi il Principato; io negai, voi assentiste; e con ciò
disposi quello che avete fatto voi e voleva fare io, pel bene di questa
Patria comune, ma con onore, salve sempre la libertà e la sicurezza
delle persone. Atti, e scritti attestano questo mio concetto, e lo attesteranno
anche persone spettabili, costituite presso noi in ufficio diplomatico.
</p>

<p>
«Avere dato opera alla difesa dei confini non deve ridondarmi in
biasimo, sia perchè la difesa era stata promessa a codesti Popoli
nella loro dedizione, e fu rinnuovata poi; sia perchè mi pareva onorevole
rendere il Paese quale era stato lasciato al Principe, commettendo
per l'avvenire la cura di provvedere a lui stesso. Tutelai la Religione
richiamando lo Arcivescovo di Firenze, e tenendo ferme le censure
comminate da Lui contro preti protetti dal Popolo; mantenni con
ogni supremo sforzo il Paese salvo da omicidii e da saccheggi: l'altrui
vita salvai esponendo la mia.
</p>

<p>
«Spero che nessuno di voi mi reputi così scellerato o stolto, che
per me si partecipasse al fatto eternamente lamentabile dell'11 aprile.
Il Battaglione Guarducci ottima prova di sè aveva fatto a Pistoia, siccome
lo attestano le dichiarazioni che io mi ebbi, e la fede dello egregio
Franchini mandato a speculare sui luoghi. Da Arezzo, dove fu diretto,
prima vennero biasimi, poi giustificazioni per la parte del Romanelli,
onde io non reputai commettere fallo rendere cotesto Battaglione
a Pistoia, facendolo transitare da Firenze, e qui fornirlo di armi
e di vesti. Intorno a questa gente io non ricevei mai reclamo, nè credo
lo ricevesse il Ministro della Guerra. I Volontarii raccolti in Fortezza
di San Giovanni erano consegnati, ordinai che non uscissero, e lì
dovevano organizzarsi, appunto come il Battaglione che n'era uscito
il giorno 9. Le compagnie stanziate in Borgo Ognissanti commisero
brutti falli e insolenze: queste furono sottoposte alle discipline militari:
quando alcuni di loro furono arrestati a Porta a Prato, andai
di persona, gli rimproverai acerbamente, e, chiamati più volte gli ufficiali,
ordinai si punissero con tutto il rigore della Legge. La Nazionale
<span class="pagenum" id="Page_824">[824]</span>
di Guardia può far fede del successo. Simili insolenze non erano
nuove, e furono commesse anche dalla gente stanziata all'<i>Uccello</i>, la
quale ricercata e punita non porse argomento a gravi contese;
molto meno a collisioni sanguinose. Quando avvenne il fatto di Piazza
Vecchia, andai di persona, — e quello che operassi, e quali pericoli
corressi per istrappare a forza cotesti sciagurati dalla guerra infame,
ve lo dica la gente, non io. — Meglio per me fossi morto quel
giorno!
</p>

<p>
«Se mi ritenete per sospetto, io vorrei dirvi che la mia vita politica
è rotta, che le sciagure della Patria mi hanno percossa la mente così
da dissuadermi da partecipare più oltre nella cosa pubblica; ma voi lo
terreste per giuramento di marinaro: vorrei offrirvi la mia parola di
onore, ma, temendo ripulsa, non la espongo; solo vi avvertirò che
vogliate ricordarvi come i tumulti a Roma non cagionassero mai la
rovina della città, perchè terminarono con una Legge; all'opposto in
Firenze, perchè si conclusero con prigionie, esilii, ed ingiurie maggiori.
Se voi mi reputate un Capo Partito pericolosissimo avete tre
modi: o ammazzarmi, o conciliarmi, o cacciarmi via. Il primo modo
voi non vorrete, nè potrete tenere; il secondo pare che schifiate; rimane
il terzo: ebbene, se vi par giusto, fatelo. Ho letto le storie non
per ornato vano, sibbene per condurvi sopra la vita; e lo esempio di
Giano della Bella m'insegna come gli animosi cittadini abbiano a
sacrificarsi in benefizio della Patria. Nè possono mancarvi mezzi per
assicurare a voi la mia partenza, e rendere a me meno amari i passi
dell'esilio.
</p>

<p>
«Ritenendomi in carcere, voi mi rovinate la salute, e questo la
coscienza vostra, che pur siete gentiluomini e cristiani, non lo può
patire. — Rovinate i miei nipoti che, orfani per malignità del Choléra,
tornano adesso (poveretti!) orfani una seconda volta. Rovinate le mie
poverissime fortune, e condannate me e loro alla miseria.
</p>

<p>
«Ritenendomi in carcere, parrà che lo facciate per compiacere una
plebe matta, che non sa servire nè esser libera, mutabile e feroce, e
che me le gettiate davanti come alle belve nel circo; parrà che lo facciate
per vendetta di me che pure non vi offesi, ed anche di recente
mi condussi verso voi con la convenienza che meritate; parrà lo facciate
in benefizio di una Fazione che vince; e quindi, comecchè coperti,
cresceranno i rancori, e a loco e tempo proromperanno, nè
avremo pace mai, e con somma contentezza dei nostri nemici presenteremo
l'aspetto di moribondi litiganti sull'orlo della fossa. A
me sembra essere tratto quattro secoli addietro, e mi paiono rinnuovate
le gare degli Albizzi, degli Alberti, dei Ricci, e degli Scali: la
prerogativa regia diventata quasi un pugnale, che i contendenti s'ingegnano
strapparsi di mano per offendersi a vicenda.
</p>

<p>
<span class="pagenum" id="Page_825">[825]</span>
«Queste cose ho voluto dirvi per la Patria, per la mia famiglia, e
per me, onde voi mi trovaste modo onorevole di uscir di paese, — pensaste
alla mia famiglia, alla gente che volontaria pena oggi qui meco,
e comunque giovane si consuma, — e alleggeriste le angustie del
carcere disonesto, che davvero sono troppe, e non sopportabili. Abbiate
mente che così, senza offesa della vostra reputazione, non può
tenersi un uomo che il Principe elevò al grado di suo consigliere, e
voi stessi eleggeste a governare il Paese. In ogni evento della fortuna
gli uomini, ancorchè emuli, hanno da usarsi scambievolmente un
certo tal quale pudore di convenienza, senza del quale il costume
pubblico precipita con danno infinito in cinismo feroce.
</p>

<p>
«Che se tutte queste considerazioni, e queste istanze per altrui e
per me, dovessero convertirsi in un nuovo motivo d'ingiuria pei miei
cari, e per me, allora la storia domestica mi presenta un altro esempio
imitabile in tutto — eccetto che in una parte, — e questa consiste
nel non desiderare mai che dalle mie ossa sorga verun vendicatore.
</p>

<p>
«Dalle Segrete, 28 aprile 1849.
</p>

<p class="indr">
«<span class="smcap">F.-D. Guerrazzi.</span>»
</p>

<p class="pad2 center large">
FINE.
</p>
</div>

<div class="somm">
<p>
<span class="pagenum" id="Page_827">[827]</span>
</p>

<h2><a id="indice" href="#indfront">
INDICE DEL VOLUME.</a></h2>

<table class="indice">
 <tr>
  <td colspan="3">Avvertenza</td> <td class="pag"><a href="#avvertenza">Pag. v</a></td>
 </tr>
 <tr>
  <td colspan="3">Introduzione</td> <td class="pag"><a href="#introduzione">1</a></td>
 </tr>
 <tr>
  <td>&nbsp;</td>
 </tr>
 <tr>
  <td colspan="3">Considerazioni Generali</td> <td class="pag"><a href="#Page_5">5</a></td>
 </tr>
 <tr>
  <td class="cap">I.</td> <td colspan="2">Metodo adoperato dall'Accusa</td> <td class="pag"><a href="#cap1">5</a></td>
 </tr>
 <tr>
  <td class="cap">II.</td> <td colspan="2">Giudizio del Guizot sul metodo adoperato dall'Accusa</td> <td class="pag"><a href="#cap2">6</a></td>
 </tr>
 <tr>
  <td class="cap">III.</td> <td colspan="2">Esposizione dei fatti generali composta dall'Accusa</td> <td class="pag"><a href="#cap3">8</a></td>
 </tr>
 <tr>
  <td class="cap">IV.</td> <td colspan="2">Confronto del metodo praticato dall'Accusa con le dottrine del Guizot</td> <td class="pag"><a href="#cap4">14</a></td>
 </tr>
 <tr>
  <td class="cap">V.</td> <td colspan="2">Origine, progresso, e motivi della forza rivoluzionaria fuori e in casa</td> <td class="pag"><a href="#cap5">17</a></td>
 </tr>
 <tr>
  <td class="cap">VI.</td> <td colspan="2">Agitazione in Toscana</td> <td class="pag"><a href="#cap6">20</a></td>
 </tr>
 <tr>
  <td class="cap">VII.</td> <td colspan="2">Tumulti quando incominciassero</td> <td class="pag"><a href="#cap7">27</a></td>
 </tr>
 <tr>
  <td class="cap">VIII.</td> <td colspan="2">Di una insinuazione dell'Atto di Accusa, che mi dà luogo a chiarire le sofferte ingiurie per la parte della Polizia</td> <td class="pag"><a href="#cap8">57</a></td>
 </tr>
 <tr>
  <td class="cap">IX.</td> <td colspan="2">Esame dei §§ VI, VII, VIII dell'Atto di Accusa, e Comento alle parole del Decreto del 7 gennaio 1851: «<i>che con mezzi riprovevoli ero giunto a impossessarmi del potere</i>.»</td> <td class="pag"><a href="#cap9">78</a></td>
 </tr>
 <tr>
  <td class="cap">X.</td> <td colspan="2">Costituente</td> <td class="pag"><a href="#cap10">126</a></td>
 </tr>
 <tr>
  <td class="cap">XI.</td> <td colspan="2">Di una proposizione contenuta nel § IX del Decreto della Camera delle Accuse</td> <td class="pag"><a href="#cap11">159</a></td>
 </tr>
 <tr>
  <td class="cap">XII.</td> <td colspan="2">Notte del 7 all'8 Febbraio 1849</td> <td class="pag"><a href="#cap12">162</a></td>
 </tr>
 <tr>
  <td class="cap">XIII.</td> <td colspan="2">Mio concetto intorno alla Repubblica</td> <td class="pag"><a href="#cap13">176</a></td>
 </tr>
 <tr>
  <td class="cap">XIV.</td> <td colspan="2">Concetto dei Repubblicani</td> <td class="pag"><a href="#cap14">190</a></td>
 </tr>
 <tr>
  <td class="cap">XV.</td> <td colspan="2">Motivo dei Repubblicani nel nominarmi membro del Governo Provvisorio</td> <td class="pag"><a href="#cap15">192</a></td>
 </tr>
 <tr>
  <td class="cap">XVI.</td> <td colspan="2">Giorno 8 Febbraio 1849</td> <td class="pag"><a href="#cap16">196</a></td>
 </tr>
 <tr>
  <td class="cap">XVII.</td> <td colspan="2">Mia situazione in Piazza</td> <td class="pag"><a href="#cap17">216</a></td>
 </tr>
 <tr>
  <td class="cap">XVIII.</td> <td colspan="2">Cause di delinquere</td> <td class="pag"><a href="#cap18">227</a></td>
 </tr>
 <tr>
  <td class="cap">XIX.</td> <td colspan="2">Della contradizione notata dai Documenti dell'Accusa fra la potenza e la impotenza di resistere alle pretensioni del Partito repubblicano</td> <td class="pag"><a href="#cap19">231</a></td>
 </tr>
 <tr>
  <td class="cap">XX.</td> <td colspan="2">Forza</td> <td class="pag"><a href="#cap20">244</a></td>
 </tr>
 <tr>
  <td class="cap">XXI.</td> <td colspan="2">Conseguenze della Forza ammessa dai Documenti dall'Accusa</td> <td class="pag"><a href="#cap21">248</a></td>
 </tr>
 <tr>
  <td><span class="pagenum" id="Page_828">[828]</span></td>
 </tr>
 <tr>
  <td class="cap">XXII.</td> <td colspan="2">Atti Speciali</td> <td class="pag"><a href="#cap22">254</a></td>
 </tr>
 <tr>
  <td>&nbsp;</td> <td colspan="2">§ 1. Fatti di Siena</td> <td class="pag"><a href="#cap22">254</a></td>
 </tr>
 <tr>
  <td>&nbsp;</td> <td colspan="2">§ 2. Invito al Circolo Fiorentino di tenere le sedute in Palazzo Vecchio</td> <td class="pag"><a href="#Page_267">267</a></td>
 </tr>
 <tr>
  <td>&nbsp;</td> <td colspan="2">§ 3. Impieghi dati in ricompensa a Mordini, a Ciofi, a Dragomanni; danari a Nicolini</td> <td class="pag"><a href="#Page_270">270</a></td>
 </tr>
 <tr>
  <td>&nbsp;</td> <td colspan="2">§ 4. Lettera al Sig. Gio.-Bat. Alberti Prefetto di Arezzo</td> <td class="pag"><a href="#Page_275">275</a></td>
 </tr>
 <tr>
  <td>&nbsp;</td> <td colspan="2">§ 5. L'Accusa non vuole leggere</td> <td class="pag"><a href="#Page_287">287</a></td>
 </tr>
 <tr>
  <td>&nbsp;</td> <td colspan="2">§ 6. Ordine per abbassare gli stemmi</td> <td class="pag"><a href="#Page_291">291</a></td>
 </tr>
 <tr>
  <td class="cap">XXIII.</td> <td colspan="2">Dichiarazioni in Senato ostili al Granduca</td> <td class="pag"><a href="#cap23">294</a></td>
 </tr>
 <tr>
  <td class="cap">XXIV.</td> <td colspan="2">Spedizione di Portoferraio, e di Santo Stefano</td> <td class="pag"><a href="#cap24">304</a></td>
 </tr>
 <tr>
  <td>&nbsp;</td> <td colspan="2">§ 1. Spedizione a Portoferraio</td> <td class="pag"><a href="#Page_306">306</a></td>
 </tr>
 <tr>
  <td>&nbsp;</td> <td colspan="2">§ 2. Dimostrazione</td> <td class="pag"><a href="#Page_321">321</a></td>
 </tr>
 <tr>
  <td>&nbsp;</td> <td colspan="2">§ 3. Spedizione al Porto Santo Stefano</td> <td class="pag"><a href="#Page_348">348</a></td>
 </tr>
 <tr>
  <td class="cap">XXV.</td> <td colspan="2">Spedizione di Lucca</td> <td class="pag"><a href="#cap25">397</a></td>
 </tr>
 <tr>
  <td>&nbsp;</td> <td colspan="2">§ 1. Dimostrazione storica</td> <td class="pag"><a href="#cap25">397</a></td>
 </tr>
 <tr>
  <td>&nbsp;</td> <td colspan="2">§ 2. Confronto storico</td> <td class="pag"><a href="#Page_416">416</a></td>
 </tr>
 <tr>
  <td>&nbsp;</td> <td colspan="2">§ 3. Stato in che mi trovo ridotto nei giorni 18, 19, 20 febbraio 1849</td> <td class="pag"><a href="#Page_429">429</a></td>
 </tr>
 <tr>
  <td>&nbsp;</td> <td colspan="2">§ 4. L'Accusa non sa leggere</td> <td class="pag"><a href="#Page_445">445</a></td>
 </tr>
 <tr>
  <td>&nbsp;</td> <td colspan="2">§ 5. Della lettera del 19 febbraio 1849 indirizzata al Pretore del Porto Santo Stefano</td> <td class="pag"><a href="#Page_446">446</a></td>
 </tr>
 <tr>
  <td>&nbsp;</td> <td colspan="2">§ 6. Motivi per muovermi contro il Generale Laugier</td> <td class="pag"><a href="#Page_452">452</a></td>
 </tr>
 <tr>
  <td>&nbsp;</td> <td colspan="2">§ 7. Di una lettera del R. Delegato di Massa e Carrara</td> <td class="pag"><a href="#Page_463">463</a></td>
 </tr>
 <tr>
  <td>&nbsp;</td> <td colspan="2">§ 8. Minaccie d'incendii e di saccheggi</td> <td class="pag"><a href="#Page_469">469</a></td>
 </tr>
 <tr>
  <td>&nbsp;</td> <td colspan="2">§ 9. Corruttela delle milizie laugeriane, e di tutte in generale, e accusa del giuramento</td> <td class="pag"><a href="#Page_480">480</a></td>
 </tr>
 <tr>
  <td>&nbsp;</td> <td colspan="2">§ 10. Perchè il Generale Laugier si partisse da Massa</td> <td class="pag"><a href="#Page_494">494</a></td>
 </tr>
 <tr>
  <td class="cap">XXVI.</td> <td colspan="2">Leggi Statarie</td> <td class="pag"><a href="#cap26">497</a></td>
 </tr>
 <tr>
  <td class="cap">XXVII.</td> <td colspan="2">Intorno all'Accusa della soppressione del Consiglio generale Toscano, e della mutata forma delle Elezioni</td> <td class="pag"><a href="#cap27">520</a></td>
 </tr>
 <tr>
  <td>&nbsp;</td> <td colspan="2">Dimostrazione storica</td> <td class="pag"><a href="#Page_547">547</a></td>
 </tr>
 <tr>
  <td class="cap">XXVIII.</td> <td colspan="2">Mio disegno; motivi che lo persuasero, ed espedienti per conseguirlo</td> <td class="pag"><a href="#cap28">559</a></td>
 </tr>
 <tr>
  <td>&nbsp;</td> <td colspan="2">Dimostrazione storica</td> <td class="pag"><a href="#Page_615">615</a></td>
 </tr>
 <tr>
  <td class="cap">XXIX.</td> <td colspan="2">Del Giudizio pronunziato sul mio operato dal Decreto del 7 gennaio 1851</td> <td class="pag"><a href="#cap29">671</a></td>
 </tr>
 <tr>
  <td class="cap">XXX.</td> <td colspan="2">I giorni 11, 12 e 13 aprile 1849</td> <td class="pag"><a href="#cap30">692</a></td>
 </tr>
 <tr>
  <td class="cap">XXXI.</td> <td colspan="2">Di una Sentenza della Corte Speciale di Parma del 1831</td> <td class="pag"><a href="#cap31">766</a></td>
 </tr>
 <tr>
  <td>&nbsp;</td>
 </tr>
 <tr>
  <td colspan="4" class="center large">Appendice.</td>
 </tr>
 <tr>
  <td>&nbsp;</td>
 </tr>
 <tr>
  <td class="cap">A</td> <td class="nospace">— A pag. 37.</td> <td>— Due Lettere di F.-D. Guerrazzi al Cav. Niccolò Puccini (27 ottobre, e 16 novem. 1848)</td> <td><a href="#Page_773">773-774</a></td>
 </tr>
 <tr>
  <td>&nbsp;</td> <td class="nospace">— A pag. 37.</td> <td>— Lettera di F.-D. Guerrazzi ad una Signora lucchese (3 gennaio 1849)</td> <td class="pag"><a href="#Page_774">774</a></td>
 </tr>
 <tr>
  <td><span class="pagenum" id="Page_829">[829]</span></td>
 </tr>
 <tr>
  <td>&nbsp;</td> <td class="nospace">— A pag. 37.</td> <td>— Lettera del medesimo al Prefetto di Lucca (10 gennaio 1849)</td> <td class="pag"><a href="#Page_774">774</a></td>
 </tr>
 <tr>
  <td class="cap">B</td> <td class="nospace">— A pag. 75.</td> <td>— Due Lettere del signor Gaetano Paganucci a F.-D. Guerrazzi (29 febb., e 19 marzo 1848)</td> <td><a href="#Page_774">774-776</a></td>
 </tr>
 <tr>
  <td class="cap">C</td> <td class="nospace">— A pag. 76.</td> <td>— Scritto inedito di F.-D. Guerrazzi, dalla prigione di Portoferraio (19 marzo 1848)</td> <td class="pag"><a href="#Page_777">777</a></td>
 </tr>
 <tr>
  <td class="cap">D</td> <td class="nospace">— A pag. 113.</td> <td>— Lettera dell'Avv. Antonio Dell'Hoste al cancelliere Guidotti</td> <td class="pag"><a href="#Page_786">786</a></td>
 </tr>
 <tr>
  <td class="cap">E</td> <td>&nbsp;</td> <td>— Nota alla pagina 117 dell'<i>Apologia</i></td> <td class="pag"><a href="#Page_787">787</a></td>
 </tr>
 <tr>
  <td class="cap">F</td> <td class="nospace">— A pag. 289.</td> <td>— Proclama pubblicato dal Prefetto e dal Municipio di Lucca l'8 febbraio 1849</td> <td class="pag"><a href="#Page_787">787</a></td>
 </tr>
 <tr>
  <td class="cap">G</td> <td class="nospace">— A pag. 312.</td> <td>— Lettera dell'ex-Ministro di Francia Benoît Champy all'avv. Tommaso Corsi (10 settembre 1851)</td> <td class="pag"><a href="#Page_788">788</a></td>
 </tr>
 <tr>
  <td class="cap">H</td> <td class="nospace">— A pag. 314.</td> <td>— Lettera di F.-D. Guerrazzi al Prefetto di Lucca (13 febbraio 1849)</td> <td class="pag"><a href="#Page_789">789</a></td>
 </tr>
 <tr>
  <td class="cap">I</td> <td class="nospace">— A pag. 481.</td> <td>— Intorno al sistema penitenziario, e più specialmente intorno alla Legge del 4 marzo 1849, Dichiarazioni di F.D. Guerrazzi</td> <td class="pag"><a href="#Page_790">790</a></td>
 </tr>
 <tr>
  <td class="cap">K</td> <td class="nospace">— A pag. 671.</td> <td>— Intorno alle Opinioni di alcuni Scrittori (Macfarlane, D'Arlincourt, Vecchi, Rusconi, Gualterio, Farini ec.), Discorso di F.-D. Guerrazzi</td> <td class="pag"><a href="#Page_795">795</a></td>
 </tr>
 <tr>
  <td class="cap">L</td> <td class="nospace">— A pag. 756.</td> <td>— Lettera dell'Avv. Ranieri Lamporecchi a F.-D. Guerrazzi (24 luglio 1848)</td> <td class="pag"><a href="#Page_819">819</a></td>
 </tr>
 <tr>
  <td class="cap">M</td> <td class="nospace">— A pag. 762.</td> <td>— Lettera di F.-D. Guerrazzi ai Signori Gino Capponi ed altri componenti la <i>Commissione Governativa</i> (25 aprile 1849)</td> <td class="pag"><a href="#Page_819">819</a></td>
 </tr>
</table>

<hr />
</div>

<div class="chapter">
<p>
<span class="pagenum" id="Page_830">[830]</span>
</p>

<table class="errata" id="corrige">
 <tr>
  <td colspan="3" class="center"><b>Errata</b></td> <td><b>Corrige.</b></td>
 </tr>
 <tr>
  <td>Pag.</td> <td>verso</td>
 </tr>
 <tr>
  <td class="r">6</td> <td class="r">11</td> <td>qua e</td> <td>quale</td>
 </tr>
 <tr>
  <td class="r">9</td> <td class="r">34</td> <td>violenza</td> <td>licenza</td>
 </tr>
 <tr>
  <td class="r">12</td> <td class="r">5</td> <td>ma invitati ancora</td> <td>ma, invitati, ancora</td>
 </tr>
 <tr>
  <td class="r">14</td> <td class="r">11</td> <td>promossero</td> <td>promosse</td>
 </tr>
 <tr>
  <td class="r">16</td> <td class="r">1</td> <td>fangosa, se,</td> <td>fangosa; se</td>
 </tr>
 <tr>
  <td class="r">16</td> <td class="r">2</td> <td>non leggete, se</td> <td>non leggete; se</td>
 </tr>
 <tr>
  <td class="r">16</td> <td class="r">26</td> <td>27 gennaio</td> <td>29 gennaio</td>
 </tr>
 <tr>
  <td class="r">21</td> <td class="r">15</td> <td>a circolare</td> <td>a far circolare</td>
 </tr>
 <tr>
  <td class="r">28</td> <td class="r">4</td> <td>occupazione,</td> <td>occupazione</td>
 </tr>
 <tr>
  <td class="r">85</td> <td class="r">36</td> <td>adunate</td> <td>adunati</td>
 </tr>
 <tr>
  <td class="r">85</td> <td class="r">38</td> <td>Medici;</td> <td>Medici,</td>
 </tr>
 <tr>
  <td class="r">190</td> <td class="r">18</td> <td>marzo 1848</td> <td>marzo 1849</td>
 </tr>
 <tr>
  <td class="r">190</td> <td class="r">31</td> <td>aprile 1848</td> <td>aprile 1849</td>
 </tr>
 <tr>
  <td class="r">243</td> <td class="r">18</td> <td>Alardi</td> <td>Araldi</td>
 </tr>
 <tr>
  <td class="r">265</td> <td class="r">28</td> <td>animò</td> <td>animo</td>
 </tr>
 <tr>
  <td class="r">309</td> <td class="r">5</td> <td>8 febbraio</td> <td>5 febbraio</td>
 </tr>
 <tr>
  <td class="r">359</td> <td class="r">32</td> <td>Pietrsanta</td> <td>Pietrasanta</td>
 </tr>
 <tr>
  <td class="r">365</td> <td class="r">30</td> <td>fecondoli</td> <td>facendoli</td>
 </tr>
 <tr>
  <td class="r">392</td> <td class="r">5</td> <td>tobridi</td> <td>torbidi</td>
 </tr>
 <tr>
  <td class="r">535</td> <td class="r">38</td> <td>ignari</td> <td>ignavi</td>
 </tr>
 <tr>
  <td class="r">566</td> <td class="r">33</td> <td>non sono uso</td> <td>devo dichiararvi che per parte mia non sono uso</td>
 </tr>
 <tr>
  <td class="r">629</td> <td class="r">12</td> <td>15 andante</td> <td>6 andante</td>
 </tr>
 <tr>
  <td class="r">649</td> <td class="r">39</td> <td>gennaio 1849,</td> <td>gennaio 1851</td>
 </tr>
</table>
</div>

<hr class="silver" />

<div class="footnotes">

<h2>
NOTE:
</h2>

<p>
<a id="note1" href="#tag1">1.</a>  Decreto del Tribunale di Prima Istanza di Firenze, Turno
Correzionale, Camera di Consiglio del 1<sup>o</sup> settembre 1851.
</p>

<p>
<a id="note2" href="#tag2">2.</a> Plutarco, <i>Vita di Focione</i>, volgarizzamento di G. Pompei.
</p>

<p>
<a id="note3" href="#tag3">3.</a> <i>De la Justice politique</i>, p. 49 e seg. Bruxelles 1830.
</p>

<p>
<a id="note4" href="#tag4">4.</a> <i>Storia d'Inghilterra</i>, cap. 67, tom. 8, p. 261. Capolago 1827.
</p>

<p>
<a id="note5" href="#tag5">5.</a> Feci istanza onde fosse concesso al mio difensore di esaminare
i documenti della mia Amministrazione; la Corte Regia rigettò la
istanza.
</p>

<p>
<a id="note6" href="#tag6">6.</a> <i>Gazzetta di Firenze</i> del 18 ottobre 1848.
</p>

<p>
<a id="note7" href="#tag7">7.</a> A chi usa specolare sopra gli avvolgimenti politici gioverà mettere
in confronto la dottrina del Lamartine con quella del Metternich
intorno ai governi costituzionali; quella del primo consiste nel sostenerli
transito alla Repubblica; il secondo opina, che sieno aberrazione
di Popoli, che poi si quieta nel ritorno al principio dell'autorità; per la
quale cosa di ambedue coteste sentenze prevalendosi i partigiani del
dispotismo dicono: nel concetto del Lamartine le Costituzioni pericolose,
in quello del Metternich inutili. Ma il dispotismo ormai non può
reggere se non a patto di oscurare lo intelletto, e al punto stesso ingrassare
il corpo. I soli comodi della vita promossi, e sia pur quanto
vuoi, non basterebbero allo uopo, perchè non <i>solo pane vivit homo</i>, e
uccidere dall'altra parte la vita dell'anima è impresa quanto disperata
altrettanto iniqua. Però ho messo questo per via di esempio, chè per
me credo il dispotismo incapace di comprimere la intelligenza, e ampliare
le sostanze dei Popoli anche disgiuntamente. Io vorrei (ma non
lo spero) che le mie parole ottenessero fede: chiunque taglia il pedale
delle Costituzioni si aspetti a vedere crescervi sopra il pollone della
Repubblica..... e questo è sicuro.
</p>

<p>
<a id="note8" href="#tag8">8.</a> Vedi <i>Indirizzo della Emigrazione lombarda</i> dell'8 febbraio 1849.
<i>Monitore</i>, 12 febbraio 1849. — «Nella stessa adunanza (13) fu pure discusso
e approvato il progetto di regolamento per la nuova istruzione
militare, di cui tenemmo parola qualche giorno fa. Omai questa istituzione
non è più solo un desiderio, ma sarà tra breve un fatto. Le
sottoscrizioni raccolte bastano già a dare guarentigie della sua attuazione.»
<i>Costituente Italiana</i>, 14 gennaio 1849.
</p>

<p class="center pad1">
«AVVISO PER L'EMIGRAZIONE.
</p>

<p>
«In relazione alle deliberazioni prese oggi dall'Emigrazione, il
Comitato dirigente per l'associazione militare invita tutti gli emigrati
qui dimoranti all'adunanza, che si terrà nel locale del Circolo Popolare
giovedì giorno 8 del corrente mese di febbraio ad un'ora pomeridiana
per eleggere il Comitato Elettorale dell'Emigrazione, incaricato
delle operazioni relative alla nomina dei Deputati dell'Emigrazione
stessa alla Costituente Italiana.
</p>

<p class="indl">
«Firenze, il giorno 6 febbraio 1849.»
</p>

<p class="indr">
(<i>Costituente Ital.</i>, 7 febbraio 1849.)
</p>

<p>
<a id="note9" href="#tag9">9.</a> Vedi Istanza del 17 febbraio 1849. <i>Monitore</i>, 24 febbraio 1849.
</p>

<p>
<a id="note10" href="#tag10">10.</a> Vedi <i>Gazzetta di Firenze</i>, 31 agosto 1848.
</p>

<p>
<a id="note11" href="#tag11">11.</a> <i>Gazzetta di Firenze</i>, Supplemento, 31 luglio 1848.
</p>

<p>
<a id="note12" href="#tag12">12.</a> <i>Samuele</i>, I, e. X, v. 12.
</p>

<p>
<a id="note13" href="#tag13">13.</a> <i>Gazzetta di Firenze</i>, 24 agosto 1848.
</p>

<p>
<a id="note14" href="#tag14">14.</a> <i>Gazzetta di Firenze</i>, del medesimo giorno.
</p>

<p>
<a id="note15" href="#tag15">15.</a> <i>Gazzetta di Firenze</i>, del medesimo giorno.
</p>

<p>
<a id="note16" href="#tag16">16.</a> Discorso del Presidente dei Ministri, <i>Gazzetta di Firenze</i>, 29 agosto
1848.
</p>

<p>
<a id="note17" href="#tag17">17.</a> Proclama del Prefetto di Firenze del 7 ottobre 1848.
</p>

<p>
<a id="note18" href="#tag18">18.</a> Ordine del Giorno del Ministro dello Interno del 7 ottob. 1848.
</p>

<p>
<a id="note19" href="#tag19">19.</a> I Deputati nel 23 settembre 1848 vuotarono tutti la sala, ma
nell'8 febbraio 1849 ve ne rimasero molti anche del centro.
</p>

<p>
<a id="note20" href="#tag20">20.</a> <i>Gazzetta di Firenze</i>, 30 agosto 1848.
</p>

<p>
<a id="note21" href="#tag21">21.</a> <i>Gazzetta di Firenze</i>, 6 agosto 1848.
</p>

<p>
<a id="note22" href="#tag22">22.</a> <i>Gazzetta di Firenze</i>, 19 agosto 1848.
</p>

<p>
<a id="note23" href="#tag23">23.</a> <i>Monitore</i> del 16 decembre 1848.
</p>

<p>
<a id="note24" href="#tag24">24.</a> <i>Monitore</i>, 8 gennaio 1849.
</p>

<p>
<a id="note25" href="#tag25">25.</a> Seduta del Senato del 23 gennaio 1849. <i>Il Conciliatore</i>, giornale
di Opposizione, così scriveva nel Nº del 6 gennaio 1849: «Intendiamo
che in tempi di perturbazioni non a tutto può bastare il Governo;
intendiamo che non sempre possa farlo tra noi, dove la organizzazione
regolare della macchina governativa manca tuttora; intendiamo,
che certi momentanei disordini sieno inseparabili dai beneficii
che arrecano le libere instituzioni.» E meglio nel Nº del 13 gennaio:
«In verità, quando ci guardiamo attorno, e domandiamo a noi
stessi ov'è la forza, che in tanta dissoluzione possa essere nucleo
di nuovi ordinamenti civili, mal sappiamo rispondere: <i>tutto che di
antico è distrutto, combattuto e deriso il nuovo</i>.»
</p>

<p>
<a id="note26" href="#tag26">26.</a> Chiamai fra gli altri, e invano, lo ispettore Checchi, il quale protessi
dalle ire popolari quando l'antica Polizia fu distrutta, non ostante
ch'egli per ragione di ufficio avesse dovuto recarmi molestia. Anzi gli
scrissi lettera con la quale lo confortavo, se non erro, a ritornare al
suo posto in Livorno.
</p>

<p>
<a id="note27" href="#tag27">27.</a> Nel 4 febbraio 1849 soltanto fu composta la seconda compagnia
della Guardia Municipale; nel passarla in rivista, e nel distribuire le
medaglie (però che la formassero tutta combattenti reduci di Lombardia),
fra le altre cose io diceva: «Solenne è questo giorno per la Patria,
e per voi. Solenne, perchè la custodia della pubblica sicurezza in
tempi difficilissimi viene alla vostra fede affidata. La insegna, che
la Fortuna mi concede appendere sopra il vostro petto, albergo di
cuore lealissimo, mi è certo segno che come sapeste con animo pronto
e fermo volere difendere l'onore italiano contro i nemici esterni,
così saprete con animo e voglie pari difendere contro gl'interni nemici
l'ordine pubblico. — Voi siete nuovi in questo arringo; eppure
da voi si domandano ad un tratto prove che appena si chiederebbero
a persone per lunga pratica esercitate; e voi le darete, perchè
grande è la fede vostra, grande la volontà egregia, e il bisogno della
Patria grandissimo. Infinita è la fiducia che in voi ripongono i vostri
concittadini: sappiatevela meritare.» <i>Monitore</i> del 5 febb. 1849.
</p>

<p>
<a id="note28" href="#tag28">28.</a>  Vedi Discorso di Mariano D'Ayala nella stessa Seduta.
</p>

<p>
<a id="note29" href="#tag29">29.</a> Vedi Atti governativi negati.
</p>

<p>
<a id="note30" href="#tag30">30.</a> Un proposto di Laterina era di questi: fu trovato tenersi con
molto scandalo in casa due donne, nè a verun patto anche dopo i monitorii
del Superiore ecclesiastico volle licenziarle. Un frate di Viareggio
ec. ec. Ma basti così. Vedi Atti Governarvi negati.
</p>

<p>
<a id="note31" href="#tag31">31.</a> Atti Governativi negati.
</p>

<p>
<a id="note32" href="#tag32">32.</a> <i>Monitore</i> del 24 novembre 1848.
</p>

<p>
<a id="note33" href="#tag33">33.</a> <i>Monitore</i> citato.
</p>

<p>
<a id="note34" href="#tag34">34.</a> «Uomini, che si vantano, e per avventura saranno almeno in
parte, sviscerati della Indipendenza italiana, senza posa si affacciano
alle nostre frontiere così terrestri come marittime, dichiarando volere
accorrere ora in Lombardia, ora in Isvizzera, ora finalmente a
Venezia per versare quanto hanno sangue in benefizio della Patria
comune. Bellissimi proponimenti invero, che troppo spesso lasciano
desiderare sieno susseguiti da non meno belle imprese, e cotesto
continuo andare e tornare non è quello della spola del tessitore,
però che invece di aggiungere filo alla trama dello Stato, lo consumino
irreparabilmente.» <i>Monitore</i> del 29 novembre 1848.
</p>

<p>
<a id="note35" href="#tag35">35.</a> <i>Monitore</i> del 28 dicembre 1848.
</p>

<p>
<a id="note36" href="#tag36">36.</a> Requisitoria del Regio Procuratore generale, p. 7, § 23.
</p>

<p>
<a id="note37" href="#tag37">37.</a> Nel 3 novembre a ore 12, minuti 45, ricevo l'annunzio dei tumulti
portoferraiesi; nel 3 novembre a ore 3, minuti 30, rispondo: «Affliggono
le nuove di Portoferraio. Si prendono provvedimenti per ricomporre
cotesta città. Il <i>Giglio</i> è a Livorno? Risposta subito.» — A
ore otto dello stesso giorno mi annunziano: «restituite le fortezze, le
chiavi delle porte e delle polveriere; reintegrate le Autorità.» Ma il
Sig. Manganaro è a Livorno il 4 novembre, e nonostante le nuove riassicuranti,
<i>Manganaro insiste per andare a Portoferraio</i>. — Vedi Dispacci
telegrafici del Governo del 3 al 4 novembre 1848.
</p>

<p>
<a id="note38" href="#tag38">38.</a> Vedi Dispacci governativi negati.
</p>

<p>
<a id="note39" href="#tag39">39.</a> Intanto, ecco come scriveva il Pigli a sua discolpa: «Circa le 23
ha avuto luogo una dimostrazione con tamburi e bandiere per <i>festeggiare</i>
la morte del Ministro Rossi. Da prima erano centinaia di
popolani, e sono andati al Console Romano: da ultimo più migliaia,
e sono venuti da me. <i>Ho fatto il sordo ai ripetuti evviva</i>. Il Capitano
Roberti è salito; <i>mi ha quasi obbligato mostrarmi al Popolo</i>. Ho detto:
il Ministro Rossi non era amato dalla Italia solamente pei suoi principii
politici. Dio nei suoi arcani consigli ha voluto ch'egli cadesse
per mano di un figlio dell'antica Repubblica romana. Dio custodisca
l'anima sua e la libertà di questa povera Italia. — <i>La dimostrazione
si è sciolta subito. Si richiami il Roberti: egli l'ha pubblicamente approvata</i>.» — Dispaccio
telegrafico del 17 novembre 1848. — Dunque è
manifesto, che Pigli costretto disse coteste parole; e che la dimostrazione
gl'increscesse lo palesa il suggerimento di richiamare il Roberti,
che l'approvò. — Io la ripresi acerbamente; la mancanza degli Archivii
m'impedisce somministrare i documenti relativi; però dai Dispacci
telegrafici resulta quanto le arringhe del Pigli mi turbassero.
«Pigli, le tue parole dette al Teatro hanno sconcertato tutti; amico
mio, tu sei buono, e rovini noi e il Paese.» Dispaccio telegrafico del
13 novembre 1848. — E più tardi, esortandolo a fare più parca copia di
sua favella al Popolo, lo confortava a imitare la Rosa, la quale (io
gli diceva)
</p>

<div class="poem">
<p>Quanto si mostra men tanto è più bella.</p>
</div>

<p>
<a id="note40" href="#tag40">40.</a> Il Governo in cotesta occasione pubblicava il seguente Proclama.
«Cittadini! Il Governo vuole che il Popolo domandi con modi civili,
non violenti. — <i>Gl'individui convinti di avere operate le violenze del
giorno di ieri, saranno sottoposti all'azione ordinaria della Giustizia</i>.
A reprimere le violenze dei pochi deve bastare l'applicazione della
Legge. Tornando vana la loro azione pel rinnuovarsi dei deplorabili
eccessi, il Ministero, anzichè provocare un conflitto incompatibile
con la fiducia di cui ebbe sì larghe prove, darà la sua dimissione.»
</p>

<p>
<a id="note41" href="#tag41">41.</a> A Leigh Hunt portarono via il naso!
</p>

<p>
<a id="note42" href="#tag42">42.</a> Discorso su la Finanza Toscana, comparso nello <i>Statuto</i>.
</p>

<p>
<a id="note43" href="#tag43">43.</a> Dispacci telegrafici del 22 novembre 1848, ore 5 minuti 35:
«Qua sono state rotte le urne delle elezioni. Il tumulto è venuto su la
Piazza di Palazzo Vecchio. Una <i>deputazione è salita</i> chiedendo sospensione
delle elezioni in Firenze, e che sieno posti in <i>istato di accusa
i due passati Ministeri</i>. Questa deputazione ha ricevuto Mazzoni, e
le ha risposto <i>con destrezza</i>. Il Prefetto di Firenze aveva pubblicato
un manifesto opportunissimo stamani mattina.» — Detto giorno, ore 5,
minuti 45. «Dopo il fatto della violenza ai collegi elettorali, i Ministri
Montanelli, Mazzoni e Franchini qui presenti, col Prefetto di Firenze
fanno premura al Ministro Guerrazzi perchè torni immediatamente
a Firenze per concertarsi <i>intorno ai provvedimenti di estrema importanza</i>.»
Risposta, detto giorno, ore 6, minuti 20. «Domani sarò presto
a Firenze.» — Detto giorno, ore 8, minuti 20. «Domani vieni più
presto che puoi, e appena arrivato avvisami, e ci troveremo insieme
per determinare che cosa si debba fare. Stasera hanno avuto luogo
nuove dimostrazioni.» — Risposta, detto giorno, ore 9, minuti 50. «Domani
sarò a Firenze a ore dieci.» — Novembre 23, ore 1 antem. «Stasera
hanno rotto le finestre a casa Ridolfi, Ricasoli, Salvagnoli, e
Capei. Questi eccessi sono commessi da quegli stessi che hanno
rotto le urne elettorali: sono <i>pochi</i> ec.»
</p>

<p>
Il 23 novembre, passando da Pisa non potei fermarmi, perchè, come
si vede, ero atteso a Firenze. — Qui giunto, maravigliai non avessero
preso i provvedimenti opportuni: furono tosto presi da me, e facili, ed
efficaci, i quali consisterono, come ho detto, nel vigilare <i>io stesso di
persona</i> col maggiore della Guardia Civica Fiorentina le elezioni onde
succedessero a dovere. In tutti i luoghi dove fecero violenza, mercè le
cure del Governo l'elezioni tanto si operarono libere, che vennero
eletti quei dessi, che pur volevansi esclusi. — Così a Pisa sortirono
deputati i signori Castinelli e Severi; a Signa il signor Vasse, e credo
rammentarmi, non senza raccomandazione del Ministro Adami; a Firenze
i signori Tabarrini e Marzucchi.
</p>

<p>
<a id="note44" href="#tag44">44.</a> I miei Segretarii presenti al fatto ne deporranno.
</p>

<p>
<a id="note45" href="#tag45">45.</a> <i>Monitore</i>, 8 gennaio 1849.
</p>

<p>
<a id="note46" href="#tag46">46.</a> Si referiscono a questo fatto le risposte alle interpellazioni di
cui a pag. 33. Dubitando, che il vergognoso oltraggio fosse istigato
da qualche agitatore, e venendomi referito, che il Niccolini si
aggirava fra la moltitudine, lo mandai a chiamare, e alla presenza
<i>di parecchi testimoni lo rimproverai acerbamente</i>, e minacciai; egli scusavasi
affermando essere accorso invero non già per eccitare <i>ma per
sedare</i>.
</p>

<p>
<a id="note47" href="#tag47">47.</a> Ma e perchè dovrei tacerlo? — Il Sig. Fabbri, Gonfaloniere di Livorno,
nel 6 aprile 1849 mi scriveva, tutto infiammato di patria carità
per la difesa contro lo straniero, che riconciliandomi io con G. Paolo
Bartolomei, egli si riprometteva persuaderlo a condursi alla frontiera.
Gli mandavo per via telegrafica questa risposta: «Al Gonfaloniere di Livorno.
Sarei un infame se per private dispiacenze ricusassi anche
un bacio per la difesa della patria. Favorisci, ed eccita G. P. Bartolomei:
per ridonargli la mia amicizia anzi cotesta è la unica via. Componga
il battaglione subito. Appena fatto, lo manderò in Garfagnana,
o all'Abetone.» G. P. Bartolomei sovvenendo alla dura necessità
della mia condizione, ha protetto il mio nipote in Piemonte; e venuto
in Toscana, lo accolse in casa sua, guardandolo con amore e diligenza
paterna..... L'emulazioni allora soltanto nuocciono quando sono
codarde.
</p>

<p>
<a id="note48" href="#tag48">48.</a> Thiers, <i>Histoire de la Révolution</i>, Bruxelles, 1838, tom. I, cap. 3,
pag. 34.
</p>

<p>
<a id="note49" href="#tag49">49.</a> È noto che il principe di Talleyrand, acuto conoscitore del cuore
umano, e delle sue infermità, quando alcuna cosa commetteva a qualche
subalterno gli diceva: «<i>e sopra tutto vi raccomando di non ci metter
troppo zelo</i>!»
</p>

<p>
<a id="note50" href="#tag50">50.</a> <i>Monitore</i>, 14 novembre 1848.
</p>

<p>
<a id="note51" href="#tag51">51.</a> Dispacci al Prefetto di Pisa, negati.
</p>

<p>
<a id="note52" href="#tag52">52.</a> <i>Monitore</i> del 20 decembre 1848.
</p>

<p>
<a id="note53" href="#tag53">53.</a> Dispacci governativi negati.
</p>

<p>
<a id="note54" href="#tag54">54.</a> Detti Dispacci negati.
</p>

<p>
<a id="note55" href="#tag55">55.</a> Ordini al Prefetto Guidi Rontani negati.
</p>

<p>
<a id="note56" href="#tag56">56.</a> «Fu notata la improvvisa partenza del Ministro dell'Interno nel
mezzo dell'Adunanza. Pare che egli si fosse dovuto recare a prendere
le disposizioni opportune, onde ripristinare la calma della città
momentaneamente disturbata per improntitudini commesse ai danni
di un Cambia-monete.» — (<i>Conciliatore</i> del 28 gennaio 1849.)
</p>

<p>
<a id="note57" href="#tag57">57.</a> <i>Conciliatore</i> del 28, 29 gennaio, e 8 febbraio 1849.
</p>

<p>
<a id="note58" href="#tag58">58.</a>  E questo deperimento mio ricordo, che il <i>generoso</i> giornale dell'Accusa,
la <i>Vespa</i>, descriveva con dileggio per far ridere la gente
sopra un uomo, che si logorava l'anima e la salute nel vigilare alla
pubblica sicurezza.
</p>

<p>
<a id="note59" href="#tag59">59.</a> Atto di Accusa, § 83.
</p>

<p>
<a id="note60" href="#tag60">60.</a> Memorie, pag. 47.
</p>

<p>
<a id="note61" href="#tag61">61.</a> Il marchese Venturi è morto, ma vivono per attestare i fatti
narrati i signori Vivoli e Pistolesi, uomini di anni maturi, e devoti al
Governo di S. A.; di molti altri mi taccio.
</p>

<p>
<a id="note62" href="#tag62">62.</a> Vivono Domenico Orsini, Massaio del Monte a Livorno, e Consigliere
municipale, ed altri parecchi testimoni del fatto.
</p>

<p>
<a id="note63" href="#tag63">63.</a> In certi libri, scrittori, in questa parte pessimamente informati,
non dubitano affermare, che in Livorno fossero avanzi di sètte, e
settarii fra il popolo minuto. Quando potrà scriversi storia per utile
universale, e <i>senza ingiuria dei singoli</i>, dimostrerò a prova, come non
in Livorno, ma altrove occorressero sètte, di piccola importanza, e,
per la indole dei componenti loro, accademie piuttosto che altro.
</p>

<p>
<a id="note64" href="#tag64">64.</a>
</p>

<div class="poem">
<p>La mala signoria, che sempre accora</p>
<p>Li popoli soggetti.</p>
<p class="i6"><span class="smcap">Dante</span>.</p>
</div>

<p>
<a id="note65" href="#tag65">65.</a> «Lo spirito militare non può formarsi così facilmente, nè così facilmente
possono mutarsi le condizioni del Paese. — Non è poi cosa tanto
utile, come da alcuno si crede, formare questo spirito militare fra
noi. La educazione militare non può formarsi, se non faccia scendere
la Toscana da quel grado di civiltà nel quale si trova; e se lo
spirito militare ha da formarsi a questo prezzo, io non farò mai voto
a conseguir questo intento. — La Toscana ove la mezzeria è generale,
la proprietà così divisa, le fortune così repartite, come non lo
fu finora, non diverrà giammai militare.» (Discorso del già Ministro
Ridolfi nella Tornata del Consiglio Generale del 19 agosto 1848.) Stupefacenti
parole su i labbri del Deputato, che reggendo Ministro bandì
la guerra della Indipendenza, e ora sollevò gli animi (come si disse)
fino alla speranza di potere vincere il nemico a furia di sassi e co' bastoni,
ora promise accorrere co' suoi figliuoli alla guerra se ne occorresse
il bisogno; ora finalmente licenziò la gioventù, che traeva dalle
patrie dimore desiderosa di partecipare alla contesa per la Indipendenza
italiana. Quali conseguenze ne ricavasse la gente attonita, è facile
indovinare. Il <i>Nazionale</i> del 10 gennaio 1849, con molto senno e pari
verità discorrendo gli avvenimenti successi dal settembre 1847 in poi,
adduce le ragioni dei varii Ministeri, e le cause della loro caduta. Importa
consultare cotesto organo, che si mantenne mai sempre independente:
</p>

<p>
«La Toscana <i>da più di un anno</i> abbandonata a sè stessa, può dirsi
che si governava a senno dei cittadini. <i>I Governi che si sono succeduti
dal settembre del 1847 in poi</i> non hanno mai saputo prendere
quella forte iniziativa che spetta a chi regge lo Stato, e che è un dovere
assoluto in chi prende a governare un Paese appena sciolto dalle
fasce dell'assolutismo, e desideroso di lanciarsi nelle nuove vie di
una libertà lungamente sospirata. — Dov'era mestieri con mano
sapientemente audace riformare, resecando il vecchio, piantando il
nuovo, fortificando le libertà pur ora inaugurate coll'istruzione che
le facesse più universalmente conoscere e amare..... si fece anzi
un brutto innesto di vecchio e di nuovo; la tutela delle istituzioni liberali
si lasciò o si diede a mani inette, o da poco tempo acquistate
alla nuova causa, non mosse da convinzioni antiche, ma dalle vicende
della fortuna; si procedé <i>timidamente, lentamente, fiaccamente</i>. — Accadde
che nel reo impasto il nuovo isterilì e si corruppe della sterilità
e della corruzione del vecchio; le libere istituzioni come pianta
aduggiata languirono; lo Stato, siccome corpo percosso da paralisi,
rimanendo sana e vigorosa la mente, non ubbidiva all'impulso delle
volontà che lo guidavano, e strascicava; le idee lo precorrevano, i
fatti lo premevano; quando avanzava non camminava, ma era spinto
dall'urto prepotente delle idee e degli avvenimenti che ne vincevano
l'inerzia. — Oscillando, trabalzando per una via, che si poteva correre nella maestà del trionfo, arrivarono alla Costituzione arrivarono
alla guerra..... Grandeggiavano intanto i fatti d'Italia. La
Lombardia sollevata ci chiamava oltre Po, dove i Liguri e i Piemontesi
già combattevano con lieti auspicii. <i>Noi nè uomini, nè armi, nè
danari avevamo parati alla grande e non inaspettata impresa... Ma
la fatale imprevidenza parve rea negligenza, e inasprì gli animi delusi
e accorati dall'esito infelice della guerra sacra</i>. Innanzi al Parlamento
pur or convocato il Governo si appresentava nudo affatto di provvedimenti,
della causa italiana pendente ancora, delle sorti della guerra
come dimentico. Il Governo di allora cadde innanzi allo sdegno e al
dispregio del Paese.... In mezzo a queste circostanze nacque il
Ministero Capponi. — <i>Delle infelici prove di quel Ministero.... non
faremo altre parole</i>....; solo diciamo come nella Toscana agitata,
inquieta, tumultuante, paresse necessità venire al Ministero Montanelli..... — Il
nuovo Ministero ebbe nome di Ministero democratico:
prendeva il potere in nome del Popolo: <i>stretto da violenti antipatie
da un lato, travagliato forse da troppo intemperanti e cupide simpatie
dall'altro, cominciò a porgere parole di riconciliazione, e pose
mano vigorosamente al governo</i>. Noi crediamo che gli amici gli facessero
mal servigio; poichè, come dice il Machiavelli, non è cosa desiderabile
prendere un magistrato o un principato con estraordinaria
opinione ec.....» — (<i>Nazionale</i> del 10 gennaio 1849.)
</p>

<p>
E qui giovi notare una volta per sempre, che il <i>Nazionale</i> non fu
Giornale sovvenuto, nè amico del Governo mio, anzi più spesso oppositore
acerbo così, che nel 24 febbraio 1849 ne fu ordinato l'arresto
con dispaccio telegrafico del presidente Mazzoni.
</p>

<p>
<a id="note66" href="#tag66">66.</a> A carte 40 dei Documenti, n. 66, vi è la minuta della lettera
scritta all'Avv. Giera, che si dimetteva dalla Commissione. In essa
si trova la verità del mio racconto. Il Governo <i>pregò</i> la Commissione
a non dimettersi. Il sig. Giera, interpellato prima confidenzialmente
il Governo, sospese la sua dimissione, e dichiarò agli Ufficiali della
Guardia Civica essere <i>esattissimo</i> tutto quello che io affermava in proposito.
Vedi esposizione inedita delle cose di Livorno del gennaio 1848
pubblicata fra i Documenti dell'Accusa, a pag. 60.
</p>

<p>
<a id="note67" href="#tag67">67.</a> Le carte, che mi furono perquisite allora, e poi rese stante il Decreto
onorevolissimo del Principe, che troncò cotesta procedura, adesso
perquisite da capo in questa nuova procedura, s'incontrano nel volume
dei Documenti a pag. 47, n. 79, a pag. 49, n. 82, a pag. 50, n. 83, a
pag. 67, n. 100. — Si trattava di provvedere le armi dal Municipio, e
di trovare modo che le dimostrazioni cessassero, le unioni parrocchiali
si organizzassero.
</p>

<p>
<a id="note68" href="#tag68">68.</a> Al Popolo, che ingannato era venuto ad arrestarmi, tali apparecchiava
parole, come resulta dallo Scritto inedito pubblicato dall'Accusa
a c. 65 dei Documenti:
</p>

<p>
«Io l'ho detto, tra me e te, Popolo, noi non dobbiamo odiarci, nè
lo possiamo. Forse Aristide odiò la patria perchè bandito ingiustamente?
In certa notte, con pericolo di vita ruppe il bando, e fu la
precedente alla battaglia di Salamina, per avvisare Temistocle intorno
alla ragione dei venti, e all'ordine della flotta persiana. Gli
antichi esempii non saranno stati letti invano. I Veneziani supplicarono
Carlo Zeno imprigionato iniquamente onde salvasse la Patria
dal pericolo supremo da cui era minacciata: usciva, pugnava,
vinceva, e poi altero e costante tornava al carcere.
</p>

<p>
«Tra me e te ogni trista memoria è ormai obliata, e con <i>tutti
fra te</i>. Vi lasciai non liberi, vi trovo facultati a farvi liberi se volete.
A questo patto chi non avrebbe voluto soffrire la prigionia?
Stringiamo ora, che ne fa mestieri, più che mai i vincoli di famiglia.
Giù <i>rancori</i>, giù <i>discordie</i>; se volete essere forti contro il comune
nemico, io non so davvero come potrete riuscirvi con matte
fazioni tra voi. E sopra tutto, nè <i>viva</i> a tale, nè <i>morte</i> a tale altro.
Il secondo grido è crudele, e la nostra religione lo aborre; il primo
è segno di servitù. Oggimai non hanno a contare gl'individui, ma
i principii. Mi confortano, o Popolo, ad abbandonarti, e porre la mia
stanza altrove. Non posso farlo; le cose si amano pei sacrificii che
costano, e il mio paese mi costa assai: io qui ebbi nascimento, e qui
desidero sepoltura accanto alle ossa di mio padre e dei miei amici,
<i>che più felici di me mi precederono nella morte</i>: io continuerò, secondo
ch'è dato al mio povero ingegno, a onorarti come posso e devo; ma
tu, o Popolo, ricompensami con lo starti unito, col non fare <i>il mio nome
bandiera di fazioni e di tumulti</i>. Io te ne scongiuro per la mia fama
e più per la tua. Anche tu fosti accusato, e devi mostrare che lo
fosti a torto, a nessuno secondo tra i Popoli italiani, e a qualcheduno
primo. <i>Le petizioni offrono mezzi legali per manifestare i voti, e
tôrre d'inganno il Governo</i>: — attienti a queste.»
</p>

<p>
«Vediamo se alle parole corrispondessero i fatti. Francesco <i>Costantino
Marmocchi</i>, mentre io stava prigione a Portoferraio, si oppose alla
stampa nell'<i>Alba</i> di parole in mia difesa; io non solo dimenticai il
malo ufficio, ma nelle elezioni di Dicomano lo purgai dalla calunnia,
e lo feci eleggere Segretario al Ministero dello Interno. — <i>Giovanni
Sorbi</i>, Tenente, o Capitano della Guardia Civica, che fu a prendermi
nella notte dell'8 gennaio, promossi a Pretore di Santo Stefano, e credo
che vi sia tuttora; e perchè tutto restringa in uno, così rispondeva al
Governo di Livorno, che mi consultava se avessi acconsentito a far
pace co' promotori dell'8 gennaio: «<i>Io ho dimenticato sempre tutto;
e saranno prima stanchi di offendermi, che io di perdonarli</i>.» Dispaccio
telegrafico del 9 aprile 1849.
</p>

<p>
<a id="note69" href="#tag69">69.</a> In questo tempo chiesi facoltà di stampare un Giornale, e mi fu
negata; a questo accenna la lettera, di cui si legge minuta a pag. 66
dei Documenti, n. 98, indirizzata al sig. Cons. Pezzella. Per intendere a
dovere cotesto Documento, si avverta che successe in quel torno una
baruffa sanguinosa tra fornaj; e i <i>matti avversarii</i> propagavano, nè
più nè meno, che travestito da fornaio io avevo aizzato la gente a ferirsi,
e <i>forse</i> aveva ferito io stesso! — Inoltre, un pazzo furioso irrompendo
fuori di casa incontra un soldato e lo uccide, altri ferisce, e i
<i>matti avversarii</i> raccontano sul serio, che io ho spinto il pazzo ad uccidere.
Cose incredibili sono queste, e non pertanto vere! Mentre
era Ministro, moltissime persone s'interposero per la grazia dei due
fornaj feritori già condannati, uno dei quali ricordo che si chiamava
Morgantini. — La grazia fu negata.
</p>

<p>
<a id="note70" href="#tag70">70.</a> Partendo scriveva questa lettera:
</p>

<p class="indl">
«Signor Silvio Giannini.
</p>

<p>
Persuaso che la mia presenza somministrerebbe alla città pretesto
di collisione, per la quale essa avrebbe a pentirsene e vergognarsene
poi, io, come ogni dabbene cittadino deve fare, cedo alla
invidia, e mi allontano. Partendomi col corpo, io lascio i miei affetti
entro un paese che mi costa tanti sagrifizii e tanti dolori; — e con
sincero animo gli auguro tempi felici, menti più giuste, ed uomini
che possano amarlo molto meglio di me.
</p>

<p class="indl">
La reverisco.
</p>

<p class="indr">
Affez. <span class="smcap">D. Guerrazzi</span>.»
</p>

<p>
<a id="note71" href="#tag71">71.</a> <i>Corriere Livornese</i> del 28 agosto 1848.
</p>

<p>
<a id="note72" href="#tag72">72.</a> A pag. 46, n. 77, dei Documenti, occorre la minuta della mia lettera
mandata ai Membri del Municipio, e ai componenti la Camera di
Commercio, dove io dico loro: «Voi sapete, che quattro volte <i>chiamato
dalle Commissioni, dal Municipio, e dalla Camera di Commercio, mi
astenni dal venire a Livorno</i>, parendomi la città nostra contenesse copia
di ottimi cittadini capaci di condurla traverso ogni più duro caso.
Non potei resistere all'ultima, <i>perchè avrei dimostrato ostinazione somma,
e poco affetto a chi mi ama</i>.» La riporteremo in seguito per intero.
</p>

<p>
<a id="note73" href="#tag73">73.</a> A pag. 151 e seg. dei Documenti dell'Accusa trovo la narrazione
di questi successi esattissima; non si dichiara se scritta o no di mio
carattere; comunque sia, io non posso che ratificarla pienamente.
</p>

<p>
<a id="note74" href="#tag74">74.</a> «La Camera di Commercio, di consenso col Popolo adunavasi,
e di unanime accordo quattro negozianti partivano per Firenze onde
dimandare s'inviassero a comporre le cose di Livorno il generale
Don Neri Corsini e il deputato Guerrazzi. La Deputazione è partita.
Il Governo pensi alle conseguenze, se ricusa questa ultima prova
della longanimità del Popolo.» — (<i>Corriere Livornese</i>,4 settembre 1848.)
</p>

<p>
<a id="note75" href="#tag75">75.</a> Che fosse impresa da pensarci due volte, e poi non farne nulla,
lo dichiara la seguente lettera, la quale io mi conduco a pubblicare
con repugnanza, conciossiachè io dubiti forte porgere indizio di scarsa
modestia, se non mi assicurasse la speranza, che le angustie in cui
verso varranno a scusarmi presso i cortesi. Però nel riportarla mi
corre l'obbligo avvertire, che lo scrivente mosso da patria carità,
forse anche da voce più autorevole della mia, poco dopo lasciati consorte,
e prole amatissime e amantissime, e i dolci riposi della villa e
i cari studj, accorse anch'egli a travagliarsi a benefizio di quella terra,
che ama, ed onora pur tanto.
</p>

<p class="indl">
«Amico carissimo,
</p>

<p>
«Comunque i doveri di famiglia resi più solenni da qualche
mese di assenza al Campo, non mi abbiano concesso di condurmi a
Livorno per assumere l'ufficio del quale mi onorasti, io te ne protesto
la mia gratitudine, e ne vado lieto per l'unica ragione che la
carica affidatami mi è prova della tua leale amicizia.
</p>

<p>
«In ogni circostanza io ti corrisponderò con pari affetto, e nel
mio nulla se posso giovarti, adoprami; e (poichè anco i grandi uomini
non sdegnano ascoltare talvolta il parere dei piccoli) non ti sia
molesto se ti suggerisco d'essere cauto, perchè a mio avviso ardua
è l'impresa, e gravissimo è il fardello a cui ti sobbarchi; vero è
peraltro che ogni rovescio ha il suo diritto, e che se col tuo ingegno,
e con la tua influenza perverrai a ricomporre cotesta sconvolta
città, sarai ben largamente ricompensato col saluto non perituro di
Padre della Patria.
</p>

<p>
«Addio, conservami la tua amicizia e credimi per sempre,
</p>

<p class="indl">
«Crespina, 11 settembre 1848.
</p>

<p class="indr">
«Tuo affez. amico<br />
<span style="margin-right: 1em">«L. <span class="smcap">Fabbri</span>.»</span>
</p>

<p>
<a id="note76" href="#tag76">76.</a> «Ieri sera circa le ore 10 giungeva con la Deputazione livornese
il Guerrazzi. La carrozza era seguita da una quantità di Popolo
fino al Palazzo Comunitativo, ove il Guerrazzi trattenevasi a conferire
con alcuni membri della Commissione fino a mezza notte. — Stamattina
mentre il Guerrazzi si recava al Palazzo del Municipio
una grande moltitudine si è affollata su i suoi passi applaudendo, nè
si è disciolta, finchè egli non si è mostrato al terrazzo ove ha detto
poche e severe parole: — non doversi applaudire gli uomini, ma
gli onorevoli fatti; gli applausi alle persone non essere degni di Popolo
libero, ma segno di schiavitù; essere egli venuto come cittadino
a conferire con cittadini su i modi di ricomporre le cose nostre, e
di ristabilire in Livorno <i>l'ordine e la quiete, che vi erano prima</i>; — stessero
tranquilli, nè disturbassero con clamori coloro, che si occupavano
pel pubblico bene, e di cose richiedenti tranquillità e maturità
di consiglio. Un bravo unanime ha accolto i suoi detti, e il
Popolo si è dissipato. —
</p>

<p>
«Indi a poco nello stesso palazzo, dietro convocazione di <i>un
priore del Magistrato</i>, si sono adunati la Camera del Commercio, il
Corpo dei Legali, la Ufficialità della truppa di linea, della Civica,
parecchi delegati dei possidenti e dei Medici, alcuni membri del
Clero, e tre popolani di ogni quartiere, onde avvisare ai mezzi idonei <i>per ricondurre la pace in Livorno e ristabilire l'autorità governativa</i>.» — (<i>Corriere
Livornese</i> del 5 settembre 1848.)
</p>

<p>
<a id="note77" href="#tag77">77.</a> «Cittadini! Commosso dai casi della Patria, io mi riduco fra voi.
È un semplice cittadino, che ritorna in famiglia per provvedere in
comune al pubblico bene. Tento indagare le cause dei fatti, ascolto
i desiderii, le <i>apprensioni</i>, i voti vostri, e persuaso che ormai saranno
<i>conformi a giustizia</i>, io mi sforzerò che vengano esauditi. Confido
nella temperanza vostra, e <i>nella benevolenza che il Principe professa
avervi portata sempre, e tuttavia portarvi</i>, e in Dio, che illumina
il cuore degli uomini, onde, ogni discordia sopita, attendiamo con voleri
uniti e forze concordi alla difesa della Patria comune ec. ec.
</p>

<p class="indl">
«Livorno, 5 settembre 1848.
</p>

<p class="indr">
«<span class="smcap">Guerrazzi</span>.»
</p>

<p>
<a id="note78" href="#tag78">78.</a> Convenzione del 4 settembre 1848 fra il cavaliere generale Torres,
tenente colonnello Reghini, ed altri ufficiali.
</p>

<p>
La Convenzione è intitolata così: — «Convenzione tra il signor
Costa Reghini tenente colonnello delle truppe attive toscane, attuale
comandante della Fortezza di Porta Murata, e il cavaliere generale
Torres comandante della forza armata popolare in Livorno.» Firmavano:
«Torres cavaliere generale. Costa Reghini tenente colonnello.
A. Alieti capitano. D. Ulacco capitano di artiglieria. F. Porciani, e
L. Romei capitani.»
</p>

<p>
«Torres <i>frammischiandosi col Popolo la sera del 3 era stato acclamato
da quelli che lo ascoltavano, come capo, e direttore della forza
armata. Egli presentavasi alla Commissione e annunciandosi eletto dal
Popolo si offriva a organizzare e a dirigere gli armati. La Commissione
verbalmente gli confermava il mandato. — Ma ieri mattina essa si dimetteva
in seguito di una scena cui diè luogo lo stesso signor Torres
nella sala del Palazzo Comunitativo ove si recò seguito da una turba
di Popolo ec. ec</i>.» — (<i>Corriere Livornese</i> del 5 settembre 1848.)
</p>

<p>
Così questo Torres col quale gli ufficiali capitolavano, a cui le
Fortezze si consegnavano, le commissioni cittadine cedevano, da me
inerme era costretto a sgombrare la città..... e l'Accusa dignitosa e
schietta par che dubiti avere io aizzato cotesti moti.
</p>

<p>
In certa pubblicazione intitolata: <i>Storia del Processo politico di
F. D. Guerrazzi</i>, stampata in Firenze presso Mariani, si dice: che
bandii di Toscana il signor Torres quando fui membro del Governo
Provvisorio; è errore: lo feci accompagnare ai confini due volte mentre
governavo Ministro di S. A. (Vedi Dispacci telegrafici del 23 dicembre
1848.) — Mi duole, che cotesta Storia fino dalla prima pagina
appaia gremita di falsità; così io non capitanai le Deputazioni livornesi
che venivano spesso a Firenze, ma venni una sola volta, il 6 settembre
1848. Prego i Compilatori a studiare migliore esattezza, chè la
materia lo merita.
</p>

<p>
<a id="note79" href="#tag79">79.</a> La petizione presentata dall'Abate Zacchi e da Vincenzo Malenchini
deputato, riguardava: 1º Opera efficace per la guerra. 2º Guardia
Civica ricomposta. 3º Prezzo del sale diminuito. 4º Pensioni ridotte.
5º Migliorie alla Marina. 6º Tariffe giudiziarie diminuite. — Corriere
Livornese, 30 agosto 1848. Si riporta eziandio nei Documenti dell'Accusa,
a pag. 675.
</p>

<p>
<a id="note80" href="#tag80">80.</a> Nel Municipio di Livorno ha da trovarsi una Deliberazione,
che giustifica come se qualche irregolarità avvenne e' fu a cagione
della pressura popolare. Fabbri era Gonfaloniere, e però deve appartenere
alla seconda metà del mese di settembre 1848. Ho mosso domanda
per averla con le altre, che mi riguardano, per difendermi
dalla improntissima Accusa; ma senza superiore permesso non mi si
possono dare, e il superiore permesso peranche non viene; e poi dicono:
difendetevi!
</p>

<p>
<a id="note81" href="#tag81">81.</a> «Stamane, 6 settembre, un altro Popolano ferito dalla esplosione
delle polveri presso il Calambrone è stato portato a questo
ospedale. Questa notte tre dei feriti portativi ieri sera sono morti.
Sei altri rimasero morti alla Polveriera.» — (<i>Corriere Livornese del
6 settembre 1848</i>.)
</p>

<p>
<a id="note82" href="#tag82">82.</a> <i>Corriere Livornese</i>, 6 settembre 1848.
</p>

<p>
<a id="note83" href="#tag83">83.</a> <i>Corriere Livornese</i>, 6 settembre 1848.
</p>

<p>
<a id="note84" href="#tag84">84.</a> Duolmi non ricordare il suo nome; ma il colonnello Reghini potrà
nominarlo.
</p>

<p>
<a id="note85" href="#tag85">85.</a> È debito di riconoscenza avvertire, che sopraggiunse in fretta
mezzo spogliato Antonio Petracchi per acquietare cotesti arrabbiati.
Non si creda poi ch'egli fosse uomo ligio a me: all'opposto, egli crebbe
per favore dei partigiani del Ministro Ridolfi, <i>e fu di quelli che vennero
ad arrestarmi nella notte dell'8 gennaio</i>. Io poi dico questo non per
rancore che serbi contro di lui (Dio me ne guardi), ma perchè penso
che gli possa giovare.
</p>

<p>
<a id="note86" href="#tag86">86.</a> <i>Corriere Livornese</i>, 20 settembre 1848.
</p>

<p>
<a id="note87" href="#tag87">87.</a> <i>Corriere Livornese</i>, 7 settembre 1848.
</p>

<p>
<a id="note88" href="#tag88">88.</a> <i>Deliberazione con la quale si sopprimono tutte le Commissioni
per ordine del Ministero.</i>
</p>

<p>
«Adunati servatis servandis
</p>

<p>
«Gl'Illustrissimi Signori <i>Gonfaloniere e Priori</i>, componenti il
Magistrato della Comunità di Livorno in numero sufficiente di otto
per trattare etc.
</p>

<p>
«Il Magistrato ha intesa in primo luogo l'intiera Lettura di un
Rapporto in data di questo stesso giorno presentato dai Signori Avvocato
Francesco Domenico Guerrazzi ed Antonio Petracchi Priori
aggiunti a questo consesso. Quindi tornando a esaminare le singole
proposizioni in esso contenute le ha ammesse nel modo e nell'ordine
che appresso.
</p>

<p>
«<i>Proposizione prima</i>. — Le Commissioni instituite dalla Commissione
Governativa Provvisoria di
</p>

<p>
«1. Finanza e Annona.
</p>

<p>
«2. Guerra.
</p>

<p>
«3. Lavori Pubblici.
</p>

<p>
«4. Sicurezza Pubblica.
</p>

<p>
«si ringraziano come quelle che hanno benemeritato della Patria, ed
avendo pienamente soddisfatto al loro scopo si sciolgono. — Girato il
Partito è tornato vinto ad unanimità di voti favorevoli.
</p>

<p>
«<i>Proposizione seconda</i>. — La Commissione di Pubblica Sicurezza
come necessarissima per l'assenza da Livorno delle Autorità ordinarie
si mantiene; e in quanto occorra si rielegge ex-integro sempre
provvisoriamente dal Municipio. — Approvata con Partito di voti
favorevoli ad unanimità.
</p>

<p>
«<i>Proposizione terza</i>. — La Commissione Governativa Provvisoria
installata per urgenza rimane sciolta. — Approvata ad unanimità
di voti favorevoli.
</p>

<p>
«<i>Proposizione quarta</i>. — Il Municipio elegge una Commissione
esecutiva dal proprio seno e le commette di provvedere con tutti i
mezzi contemplati con Dispaccio Ministeriale del 6 settembre corrente
per consolidare e mantenere la quiete nel Paese, nello stato
normale di ordine, e specialmente organizzare la Guardia Provvisoria,
e la Guardia Municipale, non meno che disimpegnare gli affari
occorrenti alla giornata sempre di concerto col Municipio; ben
inteso che quando si tratti di pubbliche azioni sieno queste discusse
e deliberate dal Municipio nel modo consueto per essere poi mandate
ad esecuzione dalla Commissione eligenda dal seno del
Municipio stesso. — Approvato con Partito unanime di voti favorevoli.
</p>

<p>
«<i>Proposizione quinta</i>. — Tutti i Dispacci che riceverà il Municipio
saranno partecipati immediatamente alla Commissione esecutiva,
onde provveda e risponda al Municipio, e da questo sia la risposta
trasmessa nelle forme al Ministero, o a cui altro di ragione. — Approvata
con Partito unanime di voti favorevoli.
</p>

<p>
«Disponendosi ora la Civica Magistratura ad eleggere i due Soggetti
che dovranno comporre la Commissione esecutiva Provvisoria,
il Signor Luigi Baganti f. f. di Gonfaloniere ha nominati i Signori
Avvocato Francesco Domenico Guerrazzi e Antonio Petracchi, ambedue
appartenenti alla Magistratura; e mandati separatamente a
Partito questi due Nomi, è stato ritrovato che ciascuno di essi aveva
riportati i voti favorevoli ad unanimità.
</p>

<p>
«Passando finalmente le SS. LL. Illustrissime alla elezione della
Commissione Provvisoria di Sicurezza, il prelodato Signore Baganti
ha proposto i seguenti Soggetti estranei al Corpo Magistrale:
</p>

<p>
«1. Malenchini Dottor Tito.
</p>

<p>
«2. Poli Dottor Adriano.
</p>

<p>
«3. Adami Dottor Giovan Salvadore.
</p>

<p>
«4. Lambardi Dottor Emilio.
</p>

<p>
«E detti quattro Soggetti mandati separatamente a Partito è
stato ritrovato che ciascuno di essi aveva riportati voti favorevoli
otto, contrarii nessuno.
</p>

<p>
«Per copia conforme etc.
</p>

<p class="indr">
«<i>Pel Gonfaloniere</i><br />
«<span class="smcap">L. Baganti</span> f. f.
</p>

<p class="indr">
«<i>Il Cancelliere</i><br />
«<span class="smcap">J. Ceramelli</span>.»
</p>

<p>
<a id="note89" href="#tag89">89.</a> Quando questa Deliberazione fu disfatta non so; rammento solo,
che fu fatta il 9 settembre 1848.
</p>

<p>
<a id="note90" href="#tag90">90.</a> <i>Deliberazione per determinare i limiti entro ai quali doveva
restringersi l'autorità della Commissione esecutiva.</i>
</p>

<p class="center pad1">
«Seduta del 12 settembre 1848.
</p>

<p>
«Adunati servatis servandis
</p>

<p>
«Gl'illustrissimi signori Gonfaloniere, e Priori componenti il
Magistrato della Comunità di Livorno, in numero sufficiente di otto
per trattare:
</p>

<p>
«La Commissione Municipale esecutiva onde bene conoscere la
latitudine del suo mandato, ha fatto istanza che venga circoscritta
la sfera delle sue attribuzioni.
</p>

<p>
«In conseguenza di ciò il Magistrato ha stabilito:
</p>

<p>
«1º Si confermano le attribuzioni conferitele nelle precedenti
deliberazioni.
</p>

<p>
«2º Le si dà facoltà piena d'impiegare persone che reputerà
più adatte consultando i Parrochi di ogni Cura, non meno che
ad adoperare i mezzi più opportuni per eseguire la costituzione della
Guardia Municipale, e la ricostituzione della Guardia Civica in conformità
delle cose deliberate.
</p>

<p>
«3º Però tutte le pubblicazioni ed avvisi devono farsi a nome del Municipio in unione della Commissione esecutiva Municipale
e delle persone aggiunte.
</p>

<p>
«4º In quanto alle spese occorrenti, la Commissione esecutiva
Municipale, in unione al signor Francesco Bombardieri delegato
a questo ufficio per quello che concerne la Guardia Civica, avrà ricorso
alla cassa del Municipio, e per quello che spetta alla Guardia
Municipale si dirigerà al Commissariato di Guerra e Marina.
</p>

<p>
«E quanto sopra approvato per voti favorevoli otto, contrarj
nessuno.
</p>

<p class="indl">
«Per copia conforme ec.
</p>

<p>
«Visto. <i>Il Gonfaloniere</i>.
</p>

<p class="indr">
«<i>Il Cancelliere</i><br />
«<span class="smcap">J. Ceramelli</span>.»
</p>

<p>
<a id="note91" href="#tag91">91.</a> «L'Ordinanza sulla Guardia Civica Provvisoria, approvata
in genere, se siamo bene informati, avrebbe incontrato la superiore
disapprovazione in alcuni particolari, che a noi sembrano d'importanza
minima. Si crederebbe lesa la prerogativa Reale, per la nomina
degli ufficiali superiori, ec. ec.; ma questa Guardia Civica
nuovamente organizzata per ricondurre la quiete e la pace nella
città, non si chiama e non è provvisoria? Dovendosi essa in tutta
fretta costituire pel pronto ristabilimento dell'ordine, come si poteva
seguire scrupolosamente le tracce del Regolamento del settembre, — adempiendo
le lunghe formalità delle nomine? — Ogni buon
cittadino di Livorno sa che qualunque grado sia per ottenere dal
voto de' suoi concittadini nella nuova Guardia Provvisoria sarà provvisorio.
Egli sarà pronto a tornare semplice soldato della milizia cittadina,
appena il Principe, valendosi delle prerogative che la legge
gli accorda, nominerà gli ufficiali di cui gli spetta la scelta.
</p>

<p>
«Insomma quello che fu fatto provvisoriamente, e per urgenza,
noi crediamo non possa in alcun modo redarguirsi, nè offendere
minimamente le leggi e la regia autorità. E ripetiamo: i provvedimenti
adottati dal Municipio e dalla Commissione hanno rassicurato
gli animi, hanno ristabilito in Livorno la pace, e la fiducia reciproca.» — (<i>Corriere
Livornese</i> del 12 settembre 1848.)
</p>

<p>
<a id="note92" href="#tag92">92.</a> «I signori Torello Borgheri ed Eugenio Pignatel si recarono
ieri a Firenze come Deputati della Camera del Commercio per chiedere,
che sieno tolte <i>finalmente</i> di mezzo queste cause del pubblico
malcontento tanto dannose agl'interessi della nostra città.» — (<i>Corriere
Livornese</i> del 13 settembre 1848.)
</p>

<p>
<a id="note93" href="#tag93">93.</a> «La Camera di Commercio penetrata ogni dì più della causa
della nostra città, — onde testimoniare pubblicamente in qual concetto
ella tenga i provvedimenti adottati per l'ordinamento della
cosa pubblica si è impegnata a sopperire alla metà della spesa richiesta
al mantenimento della Guardia Municipale, ed ha già messo
a disposizione del Municipio L. 7000 pel primo mese.» — (<i>Corriere
Livornese</i> del 12 settembre 1848.)
</p>

<p>
<a id="note94" href="#tag94">94.</a> Egli è proprio un miracolo se nelle frequenti <i>razzia</i> (e lo dirò
in arabo perchè le sono cose da Beduini) fatte sopra le mie carte se ne
potè salvare qualcheduna, che porga lume in questa materia. Ecco tre
documenti, che consacro ad Apollo liceo, come pei Pastori di Arcadia
costumavasi quando salvavano l'agnello dalla bocca del Lupo.
</p>

<p>
1º <i>Lettera diretta ai signori del Municipio, dimostrativa gli ostacoli sconsigliati
opposti dal Ministro dello Interno ai partiti di Polizia da me
suggeriti e fatti adottare</i>.
</p>

<p class="indl">
«Illustrissimi Signori,
</p>

<p>
«Ci ha recato maraviglia non piccola la Ministeriale comunicataci
dalle VS. Illustrissime intorno ai partiti che abbiamo dovuto
prendere onde tutelare la pubblica sicurezza.
</p>

<p>
«Certamente la mole delle faccende fu colpa dell'oblio di S. E.
il Ministro dello Interno.
</p>

<p>
«Noi e Voi, o Signori, nello arrestare persone sospette, pregiudicate, e in parte trasgressore dei precetti ricevuti, abbiamo proceduto
non per vie eccezionali, ma in virtù della Legge del 26 novembre
1847, la quale, come si accenna nel Proemio, ha da durare fino
alla pubblicazione del regolamento organico di Polizia.
</p>

<p>
«Le attribuzioni da noi adoperate si contemplano nello Art. 2
della allegata Legge.
</p>

<p>
«La pratica poi viene in conferma di quanto affermiamo, imperciocchè
dai Protocolli della Delegazione di San Marco consideriamo
una serie non interrotta di processi e di risoluzioni di simile
natura con le quali — per misura di prevenzione reclamata dalle
loro pregiudicate qualità — furono condannati parecchi individui a
dimora coatta di 4, 6, 8 mesi, e allo esilio per 3, 4 e 6 mesi, con la
comminazione trasgredendo di reclusione nella Casa di Forza di
Piombino.
</p>

<p>
«Egregiamente commetteste la compilazione dei processi alle
Cancellerie dei Delegati di Governo, così ordinando l'Art. 9 della
rammentata Legge.
</p>

<p>
«Solo rimanevaci il dubbio se per l'Art. 1, la Commissione preposta
a conoscere e deliberare intorno cotesti fatti avendosi a comporre
del Governatore e degli Assessori legali, essendosi dispersa, in
Voi risiedessero le facoltà alla medesima conferite: ma siccome
ripensandovi sopra, le facoltà tutte governative troviamo essere a
VS. partecipate, e considerando ancora che il provvedimento di cacciare
via dalla città uomini perversi e rotti ad ogni maniera di delitti
è legge suprema di sicurezza, così noi vi preghiamo avvertire
S. E. il Ministro che voglia coadiuvarci con tutti i nervi nelle misure
che saremo per prendere.
</p>

<p>
«Il ristabilimento dell'ordine è a questi patti, e andiamo sicuri
che nella sua alta perspicacia il Ministero sarà per accettarli.
</p>

<p>
«Ci valghiamo poi della occasione per richiamare la grave avvertenza
del Ministero intorno alla necessità di vestire presto la Guardia
Municipale: temiamo che abbia a perdere della rispettabilità sua; e
consumata anche questa forza noi riusciremmo poveri di consigli e
non sapremmo a che cosa ricorrere; — e intorno allo altro fatto del
cacciatore a cavallo Berni: queste mene perniciosissime non possono
tollerarsi, e mantengono sempre vivo lo Stato di suspicione del Popolo
contro il Governo, che noi tutti ci affatichiamo con indefesse
cure sopire. Tanto per governo delle SS. VV. Illustrissime, mentre
ci confermiamo
</p>

<p class="indl">
«Livorno, 26 settembre 1848.»
</p>

<p>
2º <i>Lettera al Commissario di Guerra intorno alle sofisticherie ministeriali
per le spese della Municipale</i>.
</p>

<p class="indl">
«Illustrissimo Signore,
</p>

<p>
«Le accludiamo lettera del capitano Roberti, e le facciamo osservare
che S. E. il Ministro dello Interno avendo consentito a pagare
la Guardia Municipale è venuto implicitamente a consentire il
pagamento delle spese accessorie. Ora se il pagamento del soldo è
appoggiato al Commissariato, come razionalmente deve non appoggiarsegli
la soddisfazione di queste altre spese? Per l'amore di Dio
non creiamo altre difficoltà, che noi ci anneghiamo dentro. Letto
che l'abbia si compiacerà ritornarmi il foglio Roberti.
</p>

<p>
«Le recheranno la presente due ufficiali che vogliono foglio di
rotta, e paga per ripartire. Con Ministeriale di stamane S. E. il Ministro
dello Interno concede al Municipio sussidiare tutti i Volontarj
che tornano a casa entro i limiti del bisogno, per rivalerci sopra
il Governo. <i>Per iscansare inutili giri, e poi perchè noi non vogliamo
maneggiare danari, e finalmente perchè poco adatti a distinguere quello
che si meritano</i>, reputiamo prudente inviarli immediatamente a VS.
</p>

<p>
«E con vera stima ci confermiamo
</p>

<p class="indl">
«Livorno, 27 settembre 1848.»
</p>

<p>
3º <i>Lettera al Gonfaloniere relativa alle compagnie dei ladri, e alla insufficienza
delle misure dal Ministero prescritte. Raccomandazione a
non attraversare. Fiducia della classe commerciale al Governo;
imprestito offerto al 4 per %</i>.
</p>

<p class="indl">
«Illustrissimo signore Gonfaloniere,
</p>

<p>
«Si compiacerà avvertire S. E. il Ministro dello Interno che in
quanto alla prima parte del suo Dispaccio ci referiamo alla nostra
di ieri; e di più aggiunga come valendoci dei pochi mezzi che stanno
in potestà nostra noi eravamo giunti a penetrare come s'intendesse
comporre in Livorno una compagnia di ladri giovandosi dello
scompiglio che immaginarono crescente. Ora in così grave emergenza
la misura indicata nella Ministeriale non basta, sia perchè la
nostra Guardia Municipale è scarsa e insufficiente a tanta faccenda,
sia perchè si tratta dovere procedere con gente audacissima e capace
di ogni estremo partito.
</p>

<p>
«Noi che stiamo sul luogo, conosciamo la materia e imploriamo
che ci lascino fare, sempre che le disposizioni che saremo per prendere
non si allontanino dalla legalità, e fin qui ci sembra avere dimostrato
che non ce ne siamo dipartiti. Bisogna allontanare questi
facinorosi dalla città. Per le altre cose tutte parci bene quanto ci
suggerisce la Ministeriale, e sarà osservato con diligenza. Pensiamo
che giovi eziandio avvertire il Ministro come le cose procedano di
bene in meglio, e della fiducia riposta nell'attuale Governo dalla
classe commerciale, e della carità patria mostrata in sovvenirci in tanta
strettezza di danaro al modico cambio del 4 per %, e questo ne sia
pegno della opinione di sicurezza che impera quaggiù. E con questo
la riveriamo.
</p>

<p class="indl">
«Li 27 settembre 1848.»
</p>

<p>
<a id="note95" href="#tag95">95.</a> <i>Corriere Livornese</i>, 18 settembre 1848, e numeri antecedenti; Atti
del Municipio.
</p>

<p>
<i>Corriere Livornese</i>, 5 settembre 1848. «Le nostre osservazioni
non sono dirette contro l'ottimo Principe, ma contro i Ministri che
sono responsabili del linguaggio che gli fanno tenere.»
</p>

<p>
<i>Corriere Livornese</i>, 6 settembre 1848. «Il Guerrazzi non prendendo
consiglio che dal suo cuore, e desiderando vedere pacificata
la sua patria, mostrò i mali di una divisione di Livorno dalla Toscana,
separò la causa del Principe da quella del suo Ministero, invocò
il sussidio della Religione.»
</p>

<p>
<a id="note96" href="#tag96">96.</a> Corriere Livornese, 12 e 16 settembre 1848.
</p>

<p>
«Per buona ventura, se il Principe non trovava a Pisa le armi dei
cittadini, che vi aspettava, vi trovò il <i>rispetto, e lo amore dei suoi
sudditi, il quale non gli verrà meno giammai</i>, perchè tutti sanno che
egli non può nè deve corrispondere degli sbagli dei suoi Ministri.
</p>

<p>
Crediamo poi, che la bontà e la clemenza di questo nostro Principe
sia <i>tanto elevata e grande</i> da non limitarsi alla disapprovazione
dello abuso del potere, ma sibbene anche da renunziare <i>piuttosto al diritto
della sua sovranità prima di ordinare lo spargimento di nuovo
sangue cittadino</i>.
</p>

<p>
Il Principe e il suo Governo, sempre sotto le medesime formule,
e con la stessa religione promettono non inviare forza alcuna contro
la nostra città..... il <i>nostro Principe piange il suo scettro intriso
di sangue contro la sua volontà, e contro ai suoi ordini</i>.»
</p>

<p>
<a id="note97" href="#tag97">97.</a> <i>Corriere Livornese</i>, 12 settembre 1848.
</p>

<p>
«Un nome solo <i>conosce ed onora</i> la Italia fra tutti quelli che compongono
il Ministero attuale, quello di <i>Gino Capponi</i>....
</p>

<p>
La dignità del Principe, e la salute della Nazione richiedono
che..... si conservi il solo <i>Capponi</i>.....
</p>

<p>
Nonostante non lo crediamo, riuscendoci acerbissimo supporre
che un Ministero il quale assume il titolo da un <i>Gino Capponi</i> abbia
ordinato si mitragliasse una città innocente.»
</p>

<p>
<a id="note98" href="#tag98">98.</a> Parole del Ministro dello Interno.
</p>

<p>
<a id="note99" href="#tag99">99.</a> Vedi Relazione officiale diretta al Ministro dello Interno il 28
settembre 1848 dai signori Tartini, Bandi, e Duchoqué.-(Documento
dell'Accusa pag. 677.) «Il signor Guerrazzi, cercato e interpellato, emise
la sua opinione, ma offerse accompagnare gl'inviati del Governo, dichiarandosi
pronto a parteciparne le fortune. Ciò è taciuto nel Rapporto.» — (<i>Corriere
Livornese</i> del 30 settembre 1848.)
</p>

<p>
<a id="note100" href="#tag100">100.</a> Vedi lettere del Montanelli nei Documenti dell'Accusa, a pag. 16.
</p>

<p>
<a id="note101" href="#tag101">101.</a> Vedi Documenti dell'Accusa, a pag. 36, 39, 679.
</p>

<p>
<a id="note102" href="#tag102">102.</a> Vedi Documenti dell'Accusa, a pag. 679.
</p>

<p>
<a id="note103" href="#tag103">103.</a> Vedi Documenti dell'Accusa, a pag. 30.
</p>

<p>
<a id="note104" href="#tag104">104.</a> Fra i Documenti dell'Accusa, pag. 679, trovo questo Manifesto.
</p>

<p class="indl">
«Amici e Fratelli.
</p>

<p>
«Le vostre domande furono soddisfatte. L'oblio con la formula
completa da voi desiderata venne concesso. I poteri eccezionali gittati
come un velo sopra la faccia della Libertà, saranno tolti per non
rinnovarsi mai più.
</p>

<p>
«Io spero che voi abbiate così meritato ottimamente della Toscana,
e quella ve ne sarà grata.
</p>

<p>
«Io mi allontano da questa amatissima terra con la persona; col
cuore rimango fra voi. Avrete a governarvi Giuseppe Montanelli,
nome caro ai buoni; per detti e per fatti bello ornamento della Patria.
Amatelo, riveritelo. Se voi avete fiducia in lui, com'egli ha
fiducia in voi, la opera della quiete dignitosa e con sicurezza sarà
confermata; opera alla quale non io, ma la bontà, la temperanza,
e la egregia indole vostra tanto potentemente hanno contribuito.
Addio.
</p>

<p class="indl">
«Livorno, 4 ottobre 1848.
</p>

<p class="indr">
«<span class="smcap">F. D. Guerrazzi</span>.»
</p>

<p>
<a id="note105" href="#tag105">105.</a> A questo accennano l'espressioni della lettera del sig. Gonfaloniere
Fabbri del 9 ottobre 1848 stampata a p. 23 nei Documenti
dell'Accusa: «Sto preparando cosa, che ti sarà gradita; adesso non
voglio dirti nulla....» Nel medesimo Documento occorre quest'altro
periodo: «dimani comunicherò ai miei Colleghi la tua lettera, e sono
certo che sarà da loro bene accetta tanto per la sua <i>forma materiale,
che spirituale</i>.» Il sig. Gonfaloniere, richiesto, mi aveva
fatto sperare copia delle Deliberazioni del Municipio di Livorno che
mi riguardano, e le lettere private a lui stesso dirette, onde me ne
valessi nel presente bisogno; — mi duole che non abbia potuto mandarmi
queste carte per difetto di superiore permesso.
</p>

<p>
<a id="note106" href="#tag106">106.</a> Documenti, pag. 9.
</p>

<p>
<a id="note107" href="#tag107">107.</a> <i>Monitore</i> del 6 febbraio 1849.
</p>

<p>
<a id="note108" href="#tag108">108.</a> Però importa avvertire in proposito, che se il Ministero mi
avesse lasciato in Livorno, nè vi sarebbe venuto Montanelli, nè la Costituente
sarebbe stata bandita, il Ministero approvante.
</p>

<p>
<a id="note109" href="#tag109">109.</a> Vedi Documenti dell'Accusa, pag. 456. Dispaccio telegrafico del
Gonfaloniere di Livorno al Ministero.
</p>

<p>
<a id="note110" href="#tag110">110.</a> L'Accusa sembra ritenere autore il Montanelli dell'articolo
stampato nella <i>Italia</i>; anche in questo s'inganna: esso appartiene a
certo Professore della Università di Pisa, di cui taccio il nome per
amore di pace.
</p>

<p>
<a id="note111" href="#tag111">111.</a>  Vedi Documenti dell'Accusa, a pag. 899.
</p>

<p>
<a id="note112" href="#tag112">112.</a>  «Giuseppe Massari si recava a visitare per sè, e per parte di
Vincenzo Gioberti, il nostro concittadino F.-D. Guerrazzi il quale si
affrettò a recarsi da lui...» — (<i>Corr. Livornese</i>, del 25 Maggio 1848.) — Per
avventura il signor Massari veniva a visitarmi mosso dal desiderio
medesimo, che conduce quei strani cervelli degl'Inglesi a vedere
Gasparone in Civitavecchia? — Avverta, che io conservo il suo biglietto
lasciato sul mio banco, me assente, dettato di cortesi parole quali il
signor Massari sa usare allorchè di tratto in tratto lo prende vaghezza
di mostrarsi onesto, e gentile.
</p>

<p>
<a id="note113" href="#tag113">113.</a> Io non ricordo tutte le persone presenti alla conferenza narrata;
in nome della onestà le prego a mostrarsi per renderne testimonianza.
</p>

<p>
<a id="note114" href="#tag114">114.</a> <i>Seduta del dì 13 ottobre 1848.</i>
</p>

<p class="indl">
«Adunati servatis servandis
</p>

<p>
«Gl'Illustrissimi Signori Gonfaloniere, e Priori componenti il
Magistrato della Comunità di Livorno, in numero sufficiente di sei
per trattare:
</p>

<p>
«Essendosi questa mattina adunata sotto il Palazzo Comunitativo
una quantità di Popolo con bandiere e tamburi, unitamente
alla Banda Civica, ed avendo presentato un Indirizzo del seguente
tenore:
</p>

<p>
(<i>Qui è riportato l'Indirizzo del Popolo</i>.)
</p>

<p>
«Il Municipio adunatosi per urgenza,
</p>

<p>
«Considerando essere indispensabile al bene del paese e dell'intiera
Toscana, che il nuovo Ministero sia composto di uomini adattati
ai tempi ed aventi la pubblica fiducia;
</p>

<p>
«Considerando che il Popolo di questa città accenna il desiderio
che sieno eletti a detto ufficio l'attuale nostro Governatore Montanelli
e l'Avvocato Guerrazzi;
</p>

<p>
«Considerando che mentre da un lato il Municipio ritiene essere
prerogativa Regia la nomina dei Ministri, e che conseguentemente
la loro Elezione deve emanare dall'animo del Principe, dall'altro
lato ravvisa che senza offendere la detta prerogativa potevasi
rappresentargli il voto del Popolo;
</p>

<p>
«Perciò Delibera:
</p>

<p>
«Di accogliere l'Indirizzo succitato del Popolo come <i>semplice
espressione di un desiderio</i>, e di farsi organo, onde tale manifestazione
pervenga all'Ottimo nostro Principe.
</p>

<p>
«E quanto sopra è stato approvato ad unanimità.
</p>

<p class="indl">
«Per Copia ec.
</p>

<p class="indr">
«<i>Il Gonfaloniere</i><br />
«Avv. <span class="smcap">L. Fabbri</span>.
</p>

<p class="indl">
«<i>Il Cancelliere</i><br />
«<span class="smcap">J. Ceramelli</span>.»
</p>

<p>
<a id="note115" href="#tag115">115.</a> Prova manifesta che quantunque benevole le disposizioni a favor
mio, per certo da me non provocate, non avrebbero avuto virtù
di costringere persona, ha pure registrata nel suo volume l'Accusa.
Parte del Municipio invitando il Governo a mandare Governatore in
Livorno sollecitava in nome del Popolo cotesto ufficio per me; il Ministero
ricusò; io mi partii da Livorno, e Montanelli fu accolto. I Documenti
a pag. 679 narrano così: «Questa mattina (4 ottobre, 11 ant.)
sono stati affissi per tutte le contrade della città proclami stampati
che esprimevano un <i>voto</i> perchè Guerrazzi fosse eletto Governatore,
Montanelli Ministro. È tornata la Deputazione da Firenze, ma le risoluzioni
che ha portato non sono state di <i>piena</i> soddisfazione, giacchè
<i>alcuni del Popolo</i> che amano Guerrazzi avrebbero voluto vedere
in qualche modo ricompensate le <i>sue tante cure pel bene di Livorno</i>.... — In
Piazza vi sono grandi attruppamenti di Popolo attendente che
venga affissa la officiale risposta portata dalla Deputazione; non so
come verrà accolta; <i>forse il Popolo si calmerà, e sacrificherà alla quiete
del paese l'uomo da lui amato, ed in cui aveva riposta grande fiducia</i>. — (Ore
3 pom.) Guerrazzi <i>è già partito</i> alla volta di Firenze lasciando
uno addio al Popolo, ch'è stato affisso in istampa per tutti i canti e
che t'invio. Questa repentina partenza ha fatto molta sensazione.
Intanto <i>gli scritti aumentavano per le vie, tutti esprimenti il desiderio,
che Guerrazzi fosse eletto Governatore ed il Montanelli Ministro</i>. — (Ore
4 pom.) Il Gonfaloniere..... ha detto, che la Deputazione tornata
da Firenze portava l'annuenza del Governo a tutto quanto domandava
la città, tranne però la nomina del Guerrazzi a Governatore. — Il
Gonfaloniere ha quindi dimostrato la necessità di accettarlo (il
Montanelli), <i>ed il Popolo ha aderito</i>.»
</p>

<p>
<a id="note116" href="#tag116">116.</a> Eppure la opinione pubblica non era avversa al Ministero nostro,
non dirò degli amici, ma degli avversarii, e degli emuli. La <i>Riforma</i>,
foglio per certo a noi non parziale, scriveva: «Il nuovo Ministero
fu accettato come termine di agitazione rovinosa, e come pegno
di tranquillità.» — (3 novembre 1848). — Il <i>Nazionale</i>, che fece professione
di <i>Costituzionalismo</i> anche in mezzo alla procella repubblicana,
si esprime sul conto nostro in guisa da far comprendere due cose: che
potevo aspettarmi l'appoggio anche della passata Assemblea, e che gli
agitatori si reputavano non istrumenti, ma nemici del Ministero:
</p>

<p>
«Noi crediamo che il presente Ministero potesse presentarsi
anco alla passata Assemblea, ed averne quell'appoggio che nessun
uomo ragionevole deve negare a chi governando il paese chiede
per il paese cose necessarie e veramente utili. Molto più pensiamo,
che oggi egli sia per ottenere questa giusta cooperazione. — Diciamo
<i>molto più</i>; non solamente perchè alcuni atti del Ministero
hanno <i>attenuato le sinistre prevenzioni destate al suo nascere</i>; ma perchè
i furibondi, che hanno dato con le loro grida e co' loro fatti alla
santa parola di <i>democrazia</i> un senso contrario al suo senso nativo,
e un senso non accettevole nè dagli onesti nè dai sensati, hanno persuaso
l'universalità, che il Ministero non può secondare costoro
senza distruggere sè medesimo.» — (<i>Il Nazionale</i>, 2 dicembre 1848.)
</p>

<p>
<a id="note117" href="#tag117">117.</a> L'Atto di Accusa, § VIII, cita in parte la lettera del Pigli dell'11
ottobre; a che fine l'allega? Essa contiene una dichiarazione di principii;
e quali sono eglino? <i>L'applicazione sincera della Costituzione</i>. Egli
mi conforta a sperare, che il Governo presto entrerà nel mio sistema:
aggiunge, il Ministero attuale non potere durare; repudiarlo il paese;
tornassi a Firenze, assistessi con attenzione al Dramma, e fossi presente
quando sarei chiamato. È un Deputato della Opposizione, che
scrive ad altro Deputato della Opposizione. Che cosa contiene la lettera,
che perfettamente regolare non sia? — Non di Costituente vi si
ragiona, nè di Repubblica; non di maneggi, non di dimostrazioni, non
di concerti illegali; ma di speranza che il Ministero mutasse, e di
chiamata mia ad attuare il sistema della sincera Costituzione. Questa
lettera non solo non ha nulla che mi pregiudichi, ma non ha nulla
che non mi favorisca. Io pertanto l'accetto; quantunque non possa astenermi
da domandare: e dove mai l'Accusa apprese il costume di costruire
laboriosamente l'edifizio delle sue imputazioni sopra atti che
non si partono da me?
</p>

<p>
<a id="note118" href="#tag118">118.</a> Il <i>Conciliatore</i> (organo semi-ufficiale dei precedenti Ministeri
Ridolfi e Capponi) del 22 gennaio 1849, parlando delle diverse voci
correnti in quel giorno, avverte come alcuni dicessero, che il Ministero
avrebbe presentato egli stesso la legge: «<i>e così dovrebbe essere</i>, egli
soggiunge, <i>giacchè il Ministero entrò al Potere con questo programma,
e mal si comprende come oggi lo consideri lettera morta, e se lo lasci imporre
dal Popolo</i>.»
</p>

<p>
<a id="note119" href="#tag119">119.</a> Ho presentato a S. A. rispettosa Istanza, onde si degni autorizzarmi
a manifestare le conferenze ch'ebbi l'onore di tenere con lui.
</p>

<p>
<a id="note120" href="#tag120">120.</a> Non rechi maraviglia se io pongo i sentimenti di lingua a pari di
quelli di religione gagliardi: tali essi sono più che altri non pensa; e comecchè
con qualche esagerazione, Paolo Bourgoing, in certo suo opuscolo
che ha titolo — <i>Guerra d'idiomi e di nazionalità</i>, non dubitava
attribuire il precipuo motivo della guerra tra Magiari e Slavi alla pretensione
dei primi d'imporre il proprio linguaggio ai secondi.
</p>

<p>
<a id="note121" href="#tag121">121.</a> E la Costituente montanelliana dalla stessa Opposizione salutavasi
splendida e generosa.
</p>

<p>
«Intanto fu lanciata in mezzo d'Italia la bandiera della Costituente.
Noi ne apprendemmo allora tutti i pericoli. Assentimmo in genere
l'idea, perchè a tutto quello ci siamo proposti assentire che
conduca al fatto che propugnamo, la <i>Nazionalità Italiana</i>. — Credemmo
<i>più splendida e generosa l'idea del Montanelli</i>; credemmo praticamente
esser meglio possibile l'idea del Gioberti che si moveva
dal fatto, lo rispettava, e non lo contradiceva.» — (<i>Conciliatore</i>,
14 gennaio 1849.)
</p>

<p>
<a id="note122" href="#tag122">122.</a> Atto di Accusa a pag. 77.
</p>

<p>
<a id="note123" href="#tag123">123.</a> «Art. 12. La Costituente italiana avrà due stadii: il 1º anteriore,
il 2º posteriore alla cacciata dello straniero. Tutte le quistioni di ordinamento
interno della Nazione non si dovranno agitare se non che nel
secondo stadio, poichè alla loro risoluzione è richiesto il voto di tutto il
Popolo italiano, gran parte del quale non potrà eleggere i suoi rappresentanti
finchè geme nel dolore della servitù straniera. La Costituente
del primo stadio deve occuparsi di tutti i problemi, che si riferiscono
direttamente o indirettamente allo acquisto della Indipendenza. Essa
impedirà quello sparpagliamento di forze, che fu la causa principale
dello esito infelice della ultima guerra. <i>A tale effetto la Costituente, potrà
incominciare le sue operazioni appena due Stati italiani si sieno intesi
per iniziarla</i>.»
</p>

<p>
«Art. 13. § 3. Se vanno d'accordo, che le quistioni di ordinamento
interno si aggiornino tutte fino alla cacciata dello straniero, senza
che alla Costituente iniziatrice sia vietato preparare gli elementi per
la loro più facile soluzione.» — Potrei citare altri atti, ma questi
spero che basteranno.
</p>

<p>
<a id="note124" href="#tag124">124.</a> Il <i>Popolano</i> dell'8 novembre 1848 riporta un articolo dallo <i>Indipendente</i>
di Venezia, che critica il Programma Ministeriale, dicendolo
«un po' pallido, un po' cattedratico, un poco troppo pacifico;... che
se vi è abbastanza per la libertà civile e pel progresso morale della
Toscana, vi è nulla o poco più di nulla per la guerra ec.» E continua
con l'invitare i Circoli Toscani a <i>spingere</i> il nuovo Ministero per
la via rivoluzionaria; perchè, siegue: «Ci sembra poi di una estrema
gravità il riserbo che i nuovi Ministri si prefiggono nel loro Programma
rispetto alla Costituente Italiana, per cui si limitano a tenere alzata
la bandiera ed a richiamare del continuo l'attenzione dei Principi.
A noi pare non sia tutto il da farsi, ma che anzi si aspetti e si
voglia molto di più. Perchè dove si tratta dei grandi destini di tutta
una Nazione, bisogna voler riuscire ad ogni costo, e non basta il dire:
se non riesciamo, la colpa non sarebbe nostra. La questione non è di
colpa o di responsabilità; la questione è della sorte di 23 milioni di
persone.»
</p>

<p>
E finisce con lo spronare i popoli a <i>forzare</i> i Governi alla accettazione
piena della Costituente Italiana.
</p>

<p>
Il medesimo <i>Popolano</i> dell'11 gennaio 1849, il quale rende conto
del Discorso della Corona proferito all'apertura delle Assemblee, così
si esprime: «Ciò che riguarda la Costituente in questo discorso è anche
più incerto e più dubbio di quello che sia permesso ad un discorso
di apertura.»
</p>

<p>
«Non ci voleva altro che il S......... od uomini della sua stampa o
della sua scuola per trovare sovversivo un Discorso (della Corona)
che tutta Italia ha ormai letto e compassionato pel suo languore,
per la sua sconfortevole pallidezza, per la povertà delle sue promesse,
per quel suo camminare a ritroso, che è sempre stato, e sarà
sempre, il camminare abituale dei Principi.» — (<i>Frusta Repubb</i>.,
14 gennaio 1849.)
</p>

<p>
«Se nel Discorso di apertura del Parlamento Toscano, che riferimmo
ieri, dovessimo trovare il riflesso della politica passata e il
disegno della politica avvenire del Governo, saremmo imbarazzati
assai. Piuttostochè andar pescando nel vago delle frasi..... preferiamo
attendere gli atti del Ministero innanzi al Parlamento, — e
attendiamo.» — (<i>Il Nazionale</i>, 11 gennaio 1849.)
</p>

<p>
«Ecco il Discorso della Corona che nella sua circonvoluta e sospesa
espressione, per poca nitidezza di esposizione ed evidenza di
concetto, non riflette largamente i principii e le idee incarnate dall'attuale
Ministero, professate dal suo Programma e dalla conseguente
condotta. Quantunque l'importanza di tali manifestazioni politiche
vada decadendo ogni dì più, e la coscienza del Popolo siasi educata
a riguardare piuttosto ai fatti che ai Programmi ed alle parole; pure
desso era aspettato con ansia interessata da tutte le parti, intente al
movimento del paese, alla influenza che la potente iniziativa toscana
esercita, e deve mantenere, sulla universa Italia.» — (<i>La Costituente
Ital.</i>, 11 gennaio 1849.)
</p>

<p>
«Ora adulando il Governo in cose, che nessuno lodò, anzi biasimò
(come nel Discorso della Corona per l'apertura delle Camere)....» — (<i>Corriere
Livornese</i>, 9 Marzo 1849.)
</p>

<p>
<a id="note125" href="#tag125">125.</a> Odasi un po' come il <i>Conciliatore</i> cotesti miei sforzi annunciasse.
</p>

<p>
«Qualche dissidio si manifestò tra i Deputati sull'ordine del giorno,
in quanto che ad alcuni piaceva di far mostra di <i>zelo esagerato</i>
in pro di una votazione di urgenza.» — (<i>Il Conciliatore</i>, 23 gennaio
1849).
</p>

<p>
Ma allora era così. Ai Deputati faceva mestieri di freno, non di
sprone. Si chiarisce dunque per vero quello che disse il Deputato Socci,
avere la Camera votato di gran cuore la Legge intorno alla Costituente? — La
<i>Frusta Repubblicana</i>, sempre intenta a insinuare perfidamente
la diffidenza fra il Popolo sul conto mio, rilevava coteste parole, e commentandole
diceva: «Il Ministero rampognò...... nel modo stesso
che <i>aveva rampognato coloro, che per ossequio al Popolo</i> pretendevano
nel giorno della presentazione della Legge per la Costituente, prima
doversi decidere, che discutere, prima affermare, che riflettere.» — (Nº
del 28 gennaio 1849). — Dalle quali parole però si conosce quanto
consuoni al vero il <i>sospetto</i> dell'Accusa, che io mi accordassi col Circolo
per sollecitare la presentazione di cotesta Legge.
</p>

<p>
<a id="note126" href="#tag126">126.</a> Il <i>Conciliatore</i>, di cui uno dei Collaboratori sostenne alla Camera,
che il mandato <i>dovesse dichiararsi con una Legge</i>, nel Nº del 23 gennaio
1849 così discorre in proposito: «Il Ministero in questo aveva ragione;
giacchè, partendo dai suoi principii, il mandato doveva essere
quale sarebbe uscito dal suffragio universale, non quale voleva farlo
l'Assemblea. Non il Governo colle sue istruzioni, come sosteneva il
<i>Ministro dell'Interno</i>, non l'Assemblea con una <i>Legge</i>, come pretendeva
la Commissione, ma gli Elettori soli avean diritto di assegnare,
se volevano, i limiti del mandato conferito ai loro eletti.»
</p>

<p>
Nei consigli del <i>Conciliatore</i> è evidente essersi operata variazione.
Io però persisto a dire, che il mandato doveva per necessità temperarsi
e moderarsi, pei motivi discorsi, dalle istruzioni del Potere Esecutivo.
Intanto giovi sempre più confermare quello, che allora era chiaro
anche per confessione dei nostri oppositori: «<i>Però adesso del secondo
stadio della Costituente non può parlarsi; lo hanno detto e ripetuto i
Ministri</i>.» — (Discorso del Deputato Galeotti; vedi Tornata del 2 gennaio
1849.) — E veramente era così.
</p>

<p>
<a id="note127" href="#tag127">127.</a> La <i>Riforma</i> di Lucca, in data 8 novembre 1848, dietro una sua
corrispondenza così si esprime:
</p>

<p>
«Si parla, e par certo, che gravi dissidii si sieno elevati fra Montanelli
e il cittadino Ministro dell'Interno. Anche Adami pare che ne
abbia assai del Ministero.»
</p>

<p>
Il <i>Conciliatore</i> del 22 gennaio 1819: — «Ieri correvano voci di dissoluzione
del Ministero, ed alcuni ne davano per ragione le differenze
insorte fra i Ministri in proposito della Costituente.»
</p>

<p>
<a id="note128" href="#tag128">128.</a> «Viva lo <i>Impellicciato</i>, viva lo <i>Impellicciato</i>! urlò il Popolo re. Ma
per bacco, esclamò uno degli spettatori, sbaglio, o gli spunta il <i>codino</i>? — E
qui nacque un parapiglia, perchè tutti volevano vedere <i>il
codino dello Impellicciato</i>. — Non vi faccia specie (sorse allora a dire
il saltimbanco credendo di calmare la effervescenza); se gli spunta il
codino, non è colpa sua: è colpa dell'aria che si respira <i>sopra certe
seggiole</i>..... non mi capite? Chi sa, che coll'andare del tempo quel codino
non cresca e diventi coda! — A queste parole nacque un casa del
diavolo: <i>abbasso i codini, non vogliamo codini, abbasso lo Impellicciato</i>!
si gridava da tutte le parti; era una tempesta di <i>fischi</i> e di <i>urli</i>
degna proprio del Popolo re.» — (<i>Vespa</i>, 12 dicembre 1848.) — Questo
è il Giornale, che dall'Accusa merita il nome di <i>generoso</i>! — Il <i>Popolano</i>
dell'8 gennaio 1849, accennando a me, diceva:
</p>

<p>
«Al democratico che si accosta al Potere vedesi perciò accadere il
fenomeno opposto che accadeva ai paralitici, nei tempi in cui eran
di moda i miracoli, allorquando accostavansi alle sante reliquie.
<i>Questi riacquistavano le forze ed il vigore, mentre colui s'infiacchisce
subitamente al pernicioso contatto</i>.»
</p>

<p>
E questo per l'Accusa è il Giornale <i>reprobo</i>! E sì, che, non fosse
altro, lo insulto esprime con garbo meno plebeo del <i>generoso</i> figlio della
sua predilezione:
</p>

<div class="poem">
<p><i>Han gli stessi delitti un vario fato:</i></p>
<p><i>Questi diventa re, quegli è impiccato!</i></p>
</div>

<p>
<a id="note129" href="#tag129">129.</a> Vedi Giornali romani del tempo; in ispecie il <i>Contemporaneo</i>.
</p>

<p>
<a id="note130" href="#tag130">130.</a> «Il succitato Ministro ha avuto un abboccamento con Terenzio
Mamiani sul vapore <i>Mentore</i>.» — (<i>Corriere Livornese</i> del 22 nov. 1848.)
</p>

<p>
<a id="note131" href="#tag131">131.</a> Vedi <i>Monitore</i>, Seduta del 23 e 24 gennaio alla Camera dei Deputati.
</p>

<p>
<a id="note132" href="#tag132">132.</a> <i>Gazzetta di Firenze</i>, 17 agosto 1848.
</p>

<p>
<a id="note133" href="#tag133">133.</a> L'Accusa repubblicana, o piuttosto quella che si chiamava repubblicana,
ecco come faceva aspro governo delle mie parole dette alla
Tornata del 22 gennaio 1849.
</p>

<p>
«Il Ministro Guerrazzi veggendo come quelle vuote spelonche,
che fanno le veci di cuore alla massima parte dei Deputati, non avessero
eco per questo nome, vi ha aggiunto quello di Leopoldo II!
<i>Siano perdonati i pleonasmi al Ministro Guerrazzi, purchè ne faccia
pochi, e que' pochi a fin di bene</i>!
</p>

<p>
«Ha detto il Montanelli, e nobilmente detto, che: — se al bene della
Italia converrà che la Toscana sia, la Toscana sarà..... Se alla Nazione
italiana sembrasse diversamente, chi siete voi che vorreste
resistere al voto di 23 milioni? La parola solenne d'Italia è l'arbitra
suprema di tutte le prerogative. —
</p>

<p>
«E questo doveva bastare per una Assemblea di Deputati Italiani:
<i>ma siccome in cotesta Assemblea ve ne hanno degli Austriaci, anzi dei
Croati di purissimo sangue</i>, ai quali simili parole sarebbero sembrate
una ragione di più per opporsi al pieno sviluppo del concetto informatore
della Costituente, il Ministro Guerrazzi ha creduto ben fatto
il soggiungere:
</p>

<p>
(<i>Qui si riportano le mie parole un cotal poco alterate, poi si riprende</i>:)
</p>

<p>
«Noi lo ripetiamo; se queste parole debbonsi riguardare come un
ingegnoso espediente per combattere l'astuzia, il cavillo e la ignoranza,
noi le accettiamo come si accetta una <i>trista e penosa necessità</i>.
Ma se debbonsi considerare come professione di fede, come programma
non di Ministro ma d'Italiano, noi che siamo schietti e leali, e
impavidi Repubblicani, noi che lo fummo ieri, che lo saremo domani
e sempre, siamo obbligati dalla nostra fede a combattere la sfiducia
e la diffidenza del Ministro Guerrazzi, e a dirgli che <i>l'ora è suonata</i>,
sol che al Popolo piaccia consultare l'orologio ove le ore della sua
vita hanno funzioni assegnate, non dai Principi e dai Ministri, ma
da Dio.
</p>

<p>
«La Costituente non deve e non può che costituire l'Italia, non
già questa o quella provincia di essa a danno dell'una o dell'altra.
Che cosa ha voluto il Guerrazzi far capire all'Assemblea con quelle
parole che dovevano bruciare le labbra repubblicane dell'autore dell'<i>Assedio
di Firenze</i>? Forse ha voluto insinuare la speranza che porzione
di quelle terre, su cui passeggia un soldato con in petto la croce
sabauda, o un frammento di quelle sulle cui bandiere sarebbe tempo
per Dio! si scancellassero le chiavi simboliche della schiavitù
delle genti cristiane, potessero accrescere di un miglio, di due, di quattro
quella frazioncella d'Italia che si chiama Toscana?... Forse, nuovo
Gioberti, come questo apostolo di menzogna volea porre sull'avvilita
fronte del suo re la corona dell'Alta Italia, vagheggiava egli lo
arcadico concettino d'una corona della Italia Centrale?.... Compirebbe
questa la triade delle Italie reali che successivamente furono create
dalla male ispirata fantasia dei sostenitori del decrepito e anticristiano
principio monarchico.
</p>

<p>
«La sorte avuta dalle due prime utopie, l'utopia di una Italia del
Nord sotto il giogo di un Carlo Alberto, l'utopia di una Italia del Sud
sotto la verga di un Re Bombardatore, bastano a far <i>sorridere di compassione
o sogghignare d'ira allo affacciarsi di questo terzo progetto, ultimo
letto sprimacciato alle morbide ambizioni reali</i>.... Ma cotesta <i>menzogna</i>,
per quanto pietosa, svela pur essa il verme che rode cotesto magnifico
arbore della Costituente, e il quale forse rendeva caduchi i suoi
fiori, abortivi i suoi frutti, nella prima fase dello sviluppo.» — (<i>Popolano</i>,
23 gennaio 1849.)
</p>

<p>
<a id="note134" href="#tag134">134.</a> Giulio II coll'elmo in testa fu veduto allo assedio della Mirandola
osteggiando i Francesi, ed è fama che Leone X morisse di allegrezza
nel sentire ch'erano stati cacciati fuori del Milanese.
</p>

<p>
<a id="note135" href="#tag135">135.</a> Che fosse inteso da tutti così lo dimostrano le parole del signor
Galeotti nel discorso letto nella Seduta del 23 gennaio: «però adesso
<i>del secondo stadio non può parlarsi; lo hanno detto e ripetuto i Ministri;
ma bensì del primo stadio di essa</i>.» — (Documenti dell'Accusa,
pag. 779.)
</p>

<p>
<a id="note136" href="#tag136">136.</a> La discrepanza è manifesta qualora si confrontino le risposte
del Montanelli e mia al dubbio espresso dal signor Lambruschini. — (Vedi
pag. 789 dei Documenti dell'Accusa.) — Ora il dubbio espresso
dal signor Lambruschini era tale, che per le parole del Montanelli doveva
confermarsi, e quindi farlo persistere nella minacciata astensione
di concorrere col voto al principio, che si pregiava avere professato,
ed amato; all'opposto per le parole mie doveva dileguarsi affatto, e si
dileguò, però che meglio alle mie fidandosi, come quelle che rappresentavano
gli umori dei Toscani, e le condizioni dei tempi, concorse
liberamente col voto alla deliberazione della Legge su la Costituente.
</p>

<p>
<a id="note137" href="#tag137">137.</a>
</p>

<div class="poem">
<p>Non è puleggio da piccola barca</p>
<p>Quel che fendendo va l'ardita prora,</p>
<p>Nè da nocchier, che a sè medesmo parca.</p>
<p class="i6"><i>Dante</i>, Par. XXIII.</p>
</div>

<p>
<a id="note138" href="#tag138">138.</a> Aggiungo adesso, perchè prima non mi era potuto procurare,
l'Avviso col quale il Direttore della Posta di Livorno pubblicava il
mio ordine del 29 ottobre 1848 intorno alla Patria:
</p>

<p>
«Il Direttore della R. Posta di Livorno riferite <i>senza ritardo</i> alla
Generale Sopraintendenza delle RR. Poste le istanze popolari esternate
con la Dimostrazione nella sera del 28 corrente, concernenti il
Giornale <i>La Patria, mentre annuì alle medesime, si fa ora carico</i> di
comunicare al Pubblico conforme gli <i>fu ingiunto</i> la partecipazione
ricevuta dal signor Consigliere Ministro dello Interno del tenore ec.»
</p>

<p>
<a id="note139" href="#tag139">139.</a> Parole dello Indirizzo della Magistratura fiorentina al Ministro
di Grazia e Giustizia, del 12 marzo 1849.
</p>

<p>
<a id="note140" href="#tag140">140.</a> «Si è sparsa voce, che 400 Svizzeri sieno alle Filigare pronti
a transitare per la Toscana. — Si è pure sparsa la voce, che gli Svizzeri
invece di portarsi a Gaeta si condurrebbero per via sicura alla
città di Siena. Comunico queste voci perchè il Governo, se può, le
smentisca.» — (Dispaccio telegrafico Pigli, 2 febbraio, ore 1, m. 45.) — Deliberazione
del Municipio Fiorentino, del 3 febbraio, di mandare Deputati
al Granduca, motivata lº <i>sul dubbio che l'assenza di S. A. da Firenze
non abbia il carattere di precarietà</i>; 2º su la necessità, che il Capo Supremo
dello Stato stia presso la Rappresentanza nazionale, e presso
il centro della pubblica Amministrazione, <i>massime in tempi si gravi</i>. — Il
Circolo Fiorentino manda nel 5 febbraio 1849 uno Indirizzo per <i>rimproverare</i>
il Ministero di non avere <i>seguito il Granduca e domandato il
suo ritorno a Firenze</i>. — Questa deliberazione del Circolo è contraria
alla lettera diretta dal Mordini a L. Corsi di cui si giova l'Accusa: invero
quella dichiara proporsi la dimissione del Ministero verso il 5 febbraio;
questa nel 5 febbraio rimprovera il Ministero di non avere seguitato
il Granduca a Siena; e ciò parmi prova, che tra loro non fosse
determinato disegno.
</p>

<p>
<a id="note141" href="#tag141">141.</a> In qualche scritto moderno, e fiorentino, ho letto affermare straniera
questa voce, e da fuggirsi da chi professa amore al paterno idioma.
Siffatta opinione comparisce erronea, imperciocchè la parola <i>reazione</i>
occorra adoperata dal Cocchi scrittore elegantissimo, nei <i>Discorsi
Toscani</i>, I. 3: «È manifesto, che per l'azione del bagno caldo e freddo,
e per la <i>reazione</i> del corpo nostro si può risvegliare moto, ed impeto.»
Onde io la ho accolta con tranquilla coscienza.
</p>

<p>
<a id="note142" href="#tag142">142.</a> I trasporti a cagione della strada ferrata, i cappelli di paglia
per le diminuite ordinazioni, ec. ec.
</p>

<p>
<a id="note143" href="#tag143">143.</a> «Livorno è <i>agitatissima</i>. Mi si dia qualche schiarimento in proposito: — le
notizie che chiedo sono necessarie.... è necessaria immediatamente
qualche notizia precisa, qualunque essa sia. Pigli.» (4 febbraio,
ore 9. m. 15.) — «La città è in qualche agitazione. Mi si dice
esservi per tal motivo molto <i>fermento</i> in Livorno, e a Lucca. Urge
schiarimento per tranquillizzare il Popolo. Paoli.» (Pisa, 5 febbraio,
ore 7, m. 15.) — Di Siena non parlo.
</p>

<p>
<a id="note144" href="#tag144">144.</a> Documenti, a pag. 218.
</p>

<p>
<a id="note145" href="#tag145">145.</a> La stampa, che sotto nome di repubblicana precipitava alla demagogia,
così commentava la mia lettera poco fatidica invero:
</p>

<p>
«Diceva il <i>Monitore Toscano</i>, giornale officiale, or fa pochi dì,
anzi soli due dì prima della fuga di Leopoldo d'Austria, di felice
memoria, <i>piacergli riferire una lettera che un amico suo scrivevagli di
Roma</i>: e in cotesta lettera così <i>piacevole al Monitore</i>, leggeansi le
seguenti parole: — I buoni Italiani convenuti qui in Roma pare che
abbiano deposto il pensiero di proclamare la Repubblica ecc.... — E
il dì appresso veniva officiale novella della proclamazione della Repubblica
a Roma, per opera di una grande maggioranza di voti nella
Assemblea Costituente.
</p>

<p>
«Tre dì dopo, <i>due popolazioni affollate, e dirò tre</i>, perchè eravi
<i>anco la truppa</i>, fin qui formante popolo a parte, sulla Piazza della
Signoria, riassunta al primitivo suo nome per l'atto migliore e più
umano che giammai abbia operato l'Austriaco Leopoldo, — quello
d'andarsene, — era gridato, non da una voce nè da due, ma da <i>migliaia
e migliaia: Viva la Repubblica! Ed il simbolo di essa volevasi
piantare, se non fosse stato proibito, sulla Piazza rigenerata da quel
nuovo battesimo di Popolo</i>. —
</p>

<p>
«Il Popolo di Firenze ha mostrato di sentire repubblicanamente
al pari di qualunque altro Popolo: le tradizioni degli avi si sono in
lui risvegliate per miracoloso istinto, ed egli oggi <i>sorpassa</i> d'assai
in repubblicanismo il <i>Governo</i>, dacchè il Governo vien fuori a parlare
di <i>maturità e di opportunità</i>, mentre il Popolo a tutti cotesti cavilli,
altro non grida che <i>Repubblica</i>!
</p>

<p>
«E Repubblica sia!» — (<i>Frusta Repubblicana</i>, 15 febbraio 1849.)
</p>

<p>
<a id="note146" href="#tag146">146.</a> Altre lettere nel medesimo senso furono da me scritte; spero
che i ricevitori vorranno mandarle al mio Difensore Avvocato Tommaso
Corsi. Del fatto cui appella la lettera del sig. Bertani occorre
traccia nel volume dell'Accusa, a pag. 476.
</p>

<p>
<a id="note147" href="#tag147">147.</a> Niccolò Tommaseo, nome illustre in Italia, io non so bene se
più per fama di lettere o per integrità di costume, passando per Firenze
scriveami questo biglietto:
</p>

<p>
«N. Tommaseo desiderava attestare al Ministro Guerrazzi la sua
gratitudine non solo per quanto egli fece e bramò per Venezia, ma
per quanto egli <i>parla ed opera in difesa di quell'ordine dignitoso e
leale, fuori del quale non troverà che ignominie</i>.» (Vedi Documenti, a
pag. 540.) — Nonostante, l'Accusa <i>sa che io fui elemento disorganizzatore</i>.
Forse glielo hanno detto i suoi <i>generosi</i> Giornali.
</p>

<p>
<a id="note148" href="#tag148">148.</a> <i>Della Democrazia in Francia</i>, pag. 33. Bruxelles, 1849.
</p>

<p>
<a id="note149" href="#tag149">149.</a> Fourier pretende fare questo, e dentro sei mesi. Egli calcola così:
una dozzina di uova 10 soldi, e non è caro: fondinsi 600,000 falensterie; in
ognuna possono alimentarsi 12,000 galline, che faranno l'uovo per 365
giorni dell'anno; ma posto lo facciano per soli 200 giorni (<i>questo uom
da bene ebbe avvertenza a tutto</i>), ogni falensteria produrrà per franchi
500 di uova al giorno; annualmente, 100,000 franchi; tutte le falensterie
insieme 60,000,000,000. Ora il debito inglese somma a 4 miliardi
e ½ di Sterlini, o 135 miliardi di Lire. Dunque ce ne avanza. Il calcolo
è giusto; rimane a trovare chi beverà uova!
</p>

<p>
<a id="note150" href="#tag150">150.</a> Questo fenomeno ho letto osservarsi fisicamente anche nei detenuti
alla carcere separata per dodici o diciotto mesi; però a Pentonville
non permettono il subito trapasso dalla prigionia alla libertà assoluta,
ma ritengono il detenuto per qualche giorno in mezzana libertà,
onde senza danno della salute si assuefaccia all'aria aperta, e alla vista
degli uomini e delle cose.
</p>

<p>
<a id="note151" href="#tag151">151.</a> Questo brano di lettera mi fece copiare e mi rimise il signor
Marchese il 12 febbraio 1848 con queste parole: «Ecco il brano della
lettera al quale credo tu accenni. Il rimanente sarebbe inutile, tanto
che nemmeno lo trascrivo, non che pubblicarlo. Per me non voglio
la boria di averti fatto il sermoncino: tu giudica, se ti piace, che il
brano qui sopra possa giovarti, e si pubblicherà; ma non senza licenza
tua della quale vorrei conferma. Addio; ti scrivo in gran
fretta; cura la tua salute.»
</p>

<p>
<a id="note152" href="#tag152">152.</a> <i>Memorie</i>. Edizione di Livorno, pag. 11.
</p>

<p>
<a id="note153" href="#tag153">153.</a> Edizione di Livorno, pag. 10.
</p>

<p>
<a id="note154" href="#tag154">154.</a> Pag. 12.
</p>

<p>
<a id="note155" href="#tag155">155.</a> Pag. 43.
</p>

<p>
<a id="note156" href="#tag156">156.</a> Pag. 45.
</p>

<p>
<a id="note157" href="#tag157">157.</a> Ivi.
</p>

<p>
<a id="note158" href="#tag158">158.</a>  Pag. 53.
</p>

<p>
<a id="note159" href="#tag159">159.</a>  Pag. 70, 71.
</p>

<p>
<a id="note160" href="#tag160">160.</a>  Pag. 75.
</p>

<p>
<a id="note161" href="#tag161">161.</a> Rusconi, <i>Repubblica Romana</i>, pag. 166.
</p>

<p>
<a id="note162" href="#tag162">162.</a> Vedi pagina 153 di questa Memoria.
</p>

<p>
<a id="note163" href="#tag163">163.</a> <i>Della Servitù d'Italia</i>, pag. 188. (<i>Prose politiche</i>; Firenze, 1850).
</p>

<p>
<a id="note164" href="#tag164">164.</a> <i>Ivi</i>, pag. 190.
</p>

<p>
<a id="note165" href="#tag165">165.</a> <i>Della Servitù d'Italia</i>, pag. 189.
</p>

<p>
<a id="note166" href="#tag166">166.</a> Quantunque il <i>Popolano</i> dell'8 gennaio 1849 parli in termini generali,
dalla parte già citata di questo articolo si conosce come s'indirizzasse
a me:
</p>

<p>
«E siccome ogni potere è di sua natura <i>conservatore e moderatore</i>,
perciò noi veggiamo Ministri succedersi a Ministri, Governi a Governi,
Assemblee ad Assemblee, scacciate impetuosamente le une
dalle altre, e <i>oppresse sotto il peso della pubblica riprovazione</i>. Egli
è che così deve avvenire, finchè la <i>fase complementaria della nostra
rivoluzione non sia compiuta</i>: egli è che <i>ogni potere odierno non può
peranco rappresentare il vero governo democratico</i>: esso non può accettarsi
che, come <i>un mezzo</i>, non già come <i>un fine</i>; come una <i>fase</i>, un
<i>gradino</i> per giungere alla vetta dello edifizio tutto intero, <i>dal quale
siamo tuttora così lontani da non poterne abbracciare collo sguardo la
stupenda architettura e la magnifica ampiezza</i>.»
</p>

<p>
<a id="note167" href="#tag167">167.</a> E proprio non lo volevo dire; ma l'<i>enfant terrible</i> dell'Accusa
io trovo che lo ha stampato nel suo Volume, però cessa il motivo del
silenzio.
</p>

<div class="poem">
<p>Mettendolo Turpino anche io l'ho messo.</p>
</div>

<p>
Così va sovente scusandosi l'Ariosto, onde io giovandomi dello esempio
di Messere Ludovico dirò:
</p>

<div class="poem">
<p>Mettendolo l'Accusa anche io l'ho messo.</p>
</div>

<p>
«Il Prefetto di Pisa al Governatore di Livorno. — Le comunico un
Dispaccio telegrafico del cittadino Guerrazzi, che ricevo in questo
momento. — Al Prefetto di Pisa. Uomini parte esagerati, parte male
intenzionati, <span class="scp">JERI CODINI</span>, hanno spedito in diverse parti della Toscana
per convenire giovedì a Firenze, e costringere il Governo a dichiarare
la Repubblica e la Unione con Roma. Il Governo vuole si consulti
il voto universale del Popolo, perchè tutto il Popolo ha da sostenere
la Repubblica. Il Governo non intende farsi strascinare, e
dichiara, chiunque presumesse violentarlo, traditore della Patria,
sottoposto alla Legge del 22 febbraio 1849. Dia annunzio a Livorno,
e faccia in modo che nessuno giovedì si muova.»
</p>

<p>
<a id="note168" href="#tag168">168.</a> Ferdinando Zannetti nel suo esame dichiara: «<span class="scp">EGLI SOLO</span> <i>si opponeva
a tutti coloro che volevano la promulgazione del Governo Repubblicano,
e della Unione con Roma</i>.» — (Processo, a carte 2241,
F. III.) — In certi punti pare che all'Accusa sieno cascate le cateratte.
</p>

<p>
<a id="note169" href="#tag169">169.</a> Importa grandemente osservare in quante guise e con quanta
perseveranza si fossero adoperati pessimi agitatori al fine avvertito.
Non essendovi pervenuti, deliberarono afferrarmi per perdermi più
tardi. Certo avrebbero amato piuttosto calpestarmi subito; ma le perfide
insinuazioni non avevano partorito fin qui frutto bastantemente copioso.
A pag. 148 di questa <i>Apologia</i> riportai le infamie della <i>Vespa generosa</i>,
e del <i>Popolano reprobo</i>.
</p>

<p>
Fino dal novembre 1848 spargono voce, avere io <i>mutato casacca</i>,
ed essere diventato capace di tirare sul Popolo; per lo che ebbi a scrivere
per telegrafo a Livorno il 30 novembre: «Che cosa dicono di tirare
sul Popolo? Da quando in qua sono io diventato parricida? Prudenza
e vigore, e togliete ogni credito ai guastamestieri.»
</p>

<p>
Nel 5 decembre 1848, per telegrafo raccomando diffidassero dei
rumori, «che spargonsi con leggerezza o con malizia contro di me.»
</p>

<p>
Nel 6 decembre 1848 gli agitatori fanno arrestare a Livorno i cannoni
caricati per Firenze, col sospetto che dovessero usarsi a reprimere
i turbolenti; io scrivo per via di telegrafo: «E che? Si teme che
noi li vogliamo per mitragliare Livorno? Mancherebbe anche
questa!»
</p>

<p>
«Il Popolo intende che i cannoni non si levino da Livorno, non
avendo bisogno di sotterfugi.» — (Dispaccio telegrafico da Livorno,
6 decembre 1848.)
</p>

<p>
«P. accompagnato da una Deputazione mi ha detto: scriva che <i>il
Popolo non dorme</i>.» — (Dispaccio telegrafico da Livorno, 6 dicembre
1848.)
</p>

<p>
«Circola a stampa, ed è affisso pei muri della città, un foglio ove
si avverte il Popolo a stare in guardia, e a non permettere che i
cannoni sieno trasportati altrove. <i>Guardati</i>, vi si dice, è un <i>trabocchetto</i>!» — (Dispaccio
telegrafico da Livorno, 12 dicembre 1848.)
</p>

<p>
Fogli avversi si rinnuovano a Livorno, e la mattina del 23 si
stracciano. — (Dispaccio telegrafico del 23 dicembre 1848.)
</p>

<p>
Torres, e le persone che si rammentano nei varii Dispacci da Livorno
dal 6 al 24 dicembre 1848, si riaffacciano a Livorno per concitarmi
contro lo sdegno del Popolo.
</p>

<p>
Di lettere anonime, minatorie la mia prossima strage durante il
Ministero, ne avrei potuta comporre una collezione; me apertamente
traditore chiamavano.
</p>

<p>
Insomma a tanto giunsero le inique arti, che, dopo avere incontrato
nelle tardissime ore della notte appostato un uomo con la carabina
sotto il pastrano, i miei amici mi persuasero a non avventurarmi
più oltre, e S. A. ebbe la bontà di farmi apparecchiare alcune stanze
in Palazzo Vecchio.
</p>

<p>
Queste erano le arti e le insidie durante il Ministero; più tardi
quelle durante il Governo Provvisorio.
</p>

<p>
<a id="note170" href="#tag170">170.</a> Di questo fatto basti per tutte la prova delle 12 Circolari mandate
ai sigg. Capponi, Serristori, Capoquadri, Lenzoni, Ricasoli, Zannetti
ec., con le quali s'invitavano a conferire meco a questo scopo.
Ma di ciò altrove.
</p>

<p>
<a id="note171" href="#tag171">171.</a> <i>La popularitè veut esclaves ceux qu'elle semble choisir pour idoles</i>,
scrive Luigi Blanc parlando del Necker; — (T. 2, pag. 467; Parigi, 1847);
e Luigi Blanc in fatto di moti rivoluzionarii è giudice competente.
</p>

<p>
<a id="note172" href="#tag172">172.</a> Tolga Dio che io per difendermi accusi quei dessi che mi macchinavano
contra; ma non posso astenermi da osservare con amarezza,
che di questo fatto dovevano essere rimaste traccie abbastanza
palesi per chiarirlo a mio vantaggio.... Ohimè! Tale non era
lo scopo dell'Accusa.
</p>

<p>
<a id="note173" href="#tag173">173.</a> <i>Orlando Furioso</i>, IV:
</p>

<div class="poem">
<p>Sotto vasi vi son, che chiamano olle,</p>
<p>Che fuman sempre, e dentro han foco occulto.</p>
</div>

<p>
<a id="note174" href="#tag174">174.</a> Vedi Ragguaglio delle Sedute del 30 marzo e 2 aprile, nel <i>Monitore</i>,
e nell'<i>Alba</i>. Quello che asseriva rimane confermato dal sig.
Casamorata nelle Dichiarazioni riportate a pag. 341 e 179 del Volume
dei Documenti. «Le guardie, che la milizia fornisce ai <i>Poteri sovrani</i>
dal momento che comincia il loro servizio, si hanno come
intieramente passate sotto l'autorità diretta dei Poteri stessi presso
cui servono, <i>nè da altri dipendono nè possono ricevere ordini fino a
che non è finito il loro speciale servizio</i>. Conseguentemente il Comando
generale, cui venne ordinato genericamente, fino dall'apertura delle
Assemblee, di fornire coteste guardie, altro non potè nè dovè fare,
che porle <i>intieramente agli ordini dei respettivi Presidenti</i>..... — Il rispettivo
Presidente o di per sè o per mezzo di un suo sottoposto scriveva
al Generale Comandante la G. Civica, chiedendo quel <i>numero</i> di
uomini, che secondo le sue idee giorno per giorno credeva necessario......
La Guardia si adunava, e si recava alla Residenza dell'Assemblea
sotto il comando del proprio Ufficiale: questo, giunto sul
luogo, si portava a rassegnarsi al Presidente, <i>da cui direttamente o
per mezzo dei Provveditori riceveva gli ordini relativi al servizio della
Guardia</i>. — Del resto, per detta mattina (8 feb. 1849) il <i>Seggio</i> dell'Assemblea
aveva chiesto una guardia di 75 <i>uomini</i>, che però infatti
riuscì di una <i>sessantina</i>.... la quale differenza si spiega considerando
il <i>repentino comando</i>, e l'ora <i>sollecita più dell'ordinario</i>. — L'Archivista
del Senato, chiedendo la Guardia, indicò esplicitamente
<i>il solito distaccamento</i>.» — Questi Documenti ha pure stampato nel
suo Volume l'Accusa, e non gli ha saputi leggere; il pievano Mainardi
almeno nel suo libro leggeva! — Ma non è questo, che io voleva avvertire;
egli è questo altro: — dunque si chiarisce vero: 1º Che la G. Civica
del Parlamento non dipendeva da me. 2º Che da me non poteva nè doveva
ricevere ordini. 3º Che se la mattina per tempo giunse a una
<i>sessantina</i>, prima delle 11 ore, in cui l'Assemblea fu aperta, poteva
completarsi. 4º Che dalla <i>sessantina</i> alle 75 richieste la differenza non
corre tale da fare supporre che col rinforzo di 12 o 13 guardie avessero
potuto fare maggiore resistenza. 5º Che è quasi certo, che non
l'avrebbero fatto, se è vero, come racconta l'Accusa, che le Guardie
riposero le loro baionette nel fodero.
</p>

<p>
<a id="note175" href="#tag175">175.</a> «Le truppe stanziali e le milizie cittadine della Capitale saranno
sotto il comando del Comandante di Piazza e del Prefetto, i
<i>quali dovranno firmare ambedue qualunque ordine sieno per emettere</i>.»
(Ordine del Giorno del Ministro D'Ayala, 8 febbraio 1849.) — Don Mariano,
interrogato, avrà già addotto le sue ragioni: io penso che fosse
mosso appunto dal pensiero, che ognuno dei due ufficiali contemplati,
dovendo assumere solo misura di tanto momento, non esitasse, e
così le provvidenze riuscissero invano: comunque sia (e questo è nuovo
segno dell'intemperanza dell'Accusa), chieste le ragioni del fatto dal
Ministro della Guerra autore dell'<i>Ordine del Giorno</i>, e ritenutele soddisfacenti,
però che a lui non ne abbia mosso rimprovero, essa continua
ad obiettarlo a me, che non ci presi parte.
</p>

<p>
<a id="note176" href="#tag176">176.</a> «Quando avvenga, che la quiete pubblica della città sia turbata
da <i>sommossa popolare</i>.»-(Ordine del Giorno, 8 feb. 1849. M. d'Ayala) — Il
Comandante Colonnello Pazzi referendo di cotesto ordine, spiega
che le Milizie stavano pronte a uscire dove <i>il bisogno lo esigesse</i>. — (Offic.
del 21 maggio 1849.)
</p>

<p>
<a id="note177" href="#tag177">177.</a> <i>Monitore</i>, Sedata dell'8 febbraio 1849.
</p>

<p>
<a id="note178" href="#tag178">178.</a> <i>Monitore</i>, detta Seduta.
</p>

<p>
<a id="note179" href="#tag179">179.</a> <i>Monitore</i>, detta Seduta.
</p>

<p>
<a id="note180" href="#tag180">180.</a> <i>Monitore</i>, detta Seduta.
</p>

<p>
<a id="note181" href="#tag181">181.</a> <i>Monitore</i>, detta Seduta.
</p>

<p>
<a id="note182" href="#tag182">182.</a> <i>Monitore</i>, detta Seduta.
</p>

<p>
<a id="note183" href="#tag183">183.</a> <i>Monitore</i>, detta Seduta.
</p>

<p>
<a id="note184" href="#tag184">184.</a> <i>Monitore</i>, detta Seduta.
</p>

<p>
<a id="note185" href="#tag185">185.</a> <i>Conciliatore</i> del 9 febbraio 1849.
</p>

<p>
<a id="note186" href="#tag186">186.</a> Job, c. 6, V. 12.
</p>

<p>
<a id="note187" href="#tag187">187.</a> «L'Assemblea Costituente toscana nella notte del 27 al 28
marzo, mi volle onorato dello arduo incarico di governare esecutivamente
lo Stato.
</p>

<p>
«<i>Quello che da uomo può farsi onestamente, per essere liberato
da tanto peso, io feci: non essendomi riuscito affrancarmene, opererò
quanto devo.</i>
</p>

<p>
«In ogni prova alla quale piace alla Provvidenza chiamare talora
i Popoli due cose possono salvarsi sempre: la sicurezza e l'onore.
</p>

<p>
«I pieni poteri, dei quali io sono rivestito, saranno da me adoperati
non per offesa della Libertà ma per tutela del Paese. Di questo
vadano persuasi i miei concittadini.
</p>

<p class="indl">
«Firenze, 28 marzo 1849.
</p>

<p class="indr">
«<span class="smcap">Guerrazzi</span>.»
</p>

<p>
<a id="note188" href="#tag188">188.</a> La lettera anonima diceva:
</p>

<p class="indl">
«Ill. Sig.
</p>

<p>
«Scrivo in questo carattere perchè alla Posta non si faccia secondo
il solito ec. ec. ec. — Io frequento molte, ma molte Società.... e qui la
croce addosso a Guerrazzi..... guerra a morte..... Ecco i nomi di questi
assassini aristocratici. Tutti i <i>Fortini</i>; il Capitano poi della Guardia
Civica il più accanito. I suoi cognati, <i>Senno</i> Capitano dei Carabinieri,
l'altro Segretario del Ministero di Grazia e Giustizia signor
<i>Duchoqué</i>, M***.
</p>

<p>
«Terribile al colmo il Direttore degli Alti <i>Puccini</i>, e il suo amicone
avv. B*** e L***.
</p>

<p>
«Quelli di secondo ordine a suo tempo ec. ec.
</p>

<p>
«Vanno finiti, — ridotti impotenti, — esiliati.»
</p>

<p>
Non importa dire, che a nessuno dei rammentati fu non solo non
recata molestia, ma neppure diminuito riguardo.
</p>

<p>
Il <i>Puccini</i> tanto rimase in ufficio, che potè iniziarmi contro questa
brutta procedura, e in modo così parziale, che rispetto a lui l'accusa
di poca benevolenza verso me pare fosse vera; ma egli periva di
misera morte, e così Dio gli perdoni come io l'ho perdonato.
</p>

<p>
<a id="note189" href="#tag189">189.</a> «Avuto riguardo alle molte famiglie povere le quali ritraevano
dalla cessata Corte dei periodici sussidii in denaro o in pane, mancati
i quali, queste famiglie vengono veramente a risentirne danno gravissimo,
per cui sono costrette a languire nella miseria, il Governo, il quale
sente e vuole avere viscere di padre per i Popoli alla sua tutela commessi,
non può permettere che la parte che più esige il di lui soccorso
venga a mancare per l'abbandono di chi era in dovere di assisterla.
All'adempimento del qual dovere, che è per lui religione, il Ministro
dello Interno aprirà una nota ove verranno ad iscriversi tutti
coloro che ricevevano dalla prefata Corte i citati sussidj onde questi
possano venire seguitati ai medesimi provvisoriamente, e finchè la
suprema Legislatrice del Paese, l'Assemblea, non abbia preso anche
in proposito gli opportuni provvedimenti.» — (<i>Mon.</i> del 3 marzo 1849.)
</p>

<p>
<a id="note190" href="#tag190">190.</a> «Il Potere Esecutivo provvisorio della Toscana,
</p>

<p>
«Considerando esser cosa del più grave interesse la sistemazione
da darsi al già Dipartimento della Corte Toscana, sia avuto riguardo
agli stabilimenti ed uffizj che ne dipendono, sia avuto riflesso
alle determinazioni da prendersi relativamente agli stipendiati
della Corte stessa, la sorte di molti dei quali è strettamente connessa
alla sussistenza di altrettante non agiate o povere famiglie;
</p>

<p>
«Considerando che, se un decreto del Governo Provvisorio emanato nel decorso febbraio provvide ai più bisognosi fra quelli stipendiati,
resta ancora a fissare la sorte di quelli che non possono dirsi
compresi nella categoria presa di mira dal decreto suddetto;
</p>

<p>
«Considerando che l'onore nazionale, come un interesse sommamente
morale e politico, vogliono che le definitive determinazioni
da prendersi su questo proposito siano il frutto di maturo e coscienzioso
consiglio;
</p>

<p>
«Sulle proposizioni del Ministro Segretario di Stato pel Dipartimento
delle Finanze, del Commercio e dei Lavori Pubblici;
</p>

<p class="indl">
«Decreta:
</p>

<p>
«Art. 1º È istituita una Commissione composta dei Cittadini
</p>

<p>
«Prefetto di Firenze,
</p>

<p>
«Gonfaloniere di Firenze,
</p>

<p>
«Generale della Guardia Nazionale Fiorentina,
</p>

<p>
«Avvocato Giuseppe Panattoni Consiglier di Stato,
</p>

<p>
«Cristoforo Cecchetti Soprintendente alle Possessioni dello
Stato.
</p>

<p>
«Art. 2º La detta Commissione resta incaricata:
</p>

<p>
«1. Di discutere sulla sorte degli impiegati addetti al già Dipartimento
della Corte Toscana, per quindi proporre al Governo il
modo della definitiva loro sistemazione, avuti i debiti riguardi alla
natura e durata del servizio, non meno che allo stato economico
delle respettive loro famiglie;
</p>

<p>
«2. D'esaminare e proporre, se, come, e fino a qual punto debba
mantenersi ai già stipendiati di Corte il godimento dei diversi emolumenti,
somministrazioni e franchigie di cui essi profittavano, oltre
il proprio onorario;
</p>

<p>
«3. Di esaminare e proporre, se, come, e fino a qual punto
debba lo Stato continuare la prestazione di quelle sovvenzioni, che
in modo permanente o a ripetuti intervalli solevano elargirsi dalla
Corte, e nel caso affermativo compilare la nota delle persone e famiglie
da sussidiarsi;
</p>

<p>
«4. Di liquidare ed appurare i conti dei sovventori, manifattori,
e altri creditori della Corte stessa e suggerire i modi di pagamento;
</p>

<p>
«5. E finalmente di prendere in maturo ed esteso esame i provvedimenti
da suggerirsi per la definitiva sistemazione ed organizzazione
delle varie branche e ramificazioni nelle quali il vasto Dipartimento
della Corte si divide, esponendo, in questo importante
proposito, quali di esse debbano o possano rimanere soppresse,
quali debbano o possano conservarsi; ed in quest'ultimo caso indicarne,
e proporne il passaggio, sotto la direzione e tutela di quel
Ministero o Dipartimento da cui per natura loro potessero con maggiore
opportunità rilevare organicamente.
</p>

<p>
«Art. 3. All'oggetto di facilitare alla Commissione l'adempimento
di così importante e delicato incarico, resta dichiarato che
essa potrà mettersi in spedita e diretta comunicazione con qualsiasi
pubblico dicastero dal quale gli occorresse attingere schiarimenti e
notizie in proposito.
</p>

<p>
«Art. 4. Il Ministro Segretario di Stato pel Dipartimento delle
Finanze, del Commercio e dei Lavori Pubblici, è incaricato dell'esecuzione
del presente Decreto.
</p>

<p>
«Dato in Firenze, dalla Residenza del Potere Esecutivo provvisorio
di Toscana, li trentuno Marzo milleottocentoquarantanove.
</p>

<p class="center pad1">
F. D. Guerrazzi.
</p>

<p class="indr">
<span style="margin-right: 3em"><i>Il Ministro Segretario di Stato</i></span><br />
<i>pel Dipartimento delle Finanze, del Commercio</i><br />
         <span style="margin-right: 4.5em"><i>e dei Lavori Pubblici.</i></span><br />
         <span class="smcap" style="margin-right: 6em">P. A. Adami.</span>
</p>

<p>
<a id="note191" href="#tag191">191.</a> La stampa <i>scapigliata</i> mordeva sovente questo mantenere che
io faceva degli officiali al proprio impiego: «Invano <i>si dice da tutti e
ad ogni istante</i> al Governo Provvisorio, Gonfalonieri, Prefetti, Sottoprefetti,
Delegati, Pretori e soprattutto Preti, essere quasi da per
tutto pietra di scandalo e fautori di disordini. Gonfalonieri, Prefetti,
Delegati e Preti <i>rimangono ai loro posti</i>, e proseguono impuniti e baldanzosi
a recare il loro sassolino per la distruzione del Governo, e
il Governo prosegue a voler ignorare come anche il sassolino atterra
il gigante.» — (<i>Popolano</i> del 15 febbraio 1849.)
</p>

<p>
<a id="note192" href="#tag192">192.</a>
</p>

<p class="center pad1">
Il Governo Provvisorio Toscano
</p>

<p>
ha decretato e decreta:
</p>

<p>
1. È istituita una Commissione, la quale dovrà immediatamente
occuparsi di ricevere la consegna dei Palazzi Regj, e di tutti gli oggetti
di qualunque natura nei medesimi esistenti, dei quali farà esatto
inventario.
</p>

<p>
2. Questa Commissione è composta del
</p>

<p>
Gonfaloniere della città di Firenze Ubaldino Peruzzi;
</p>

<p>
General-Comandante la Guardia Civica della stessa città Carlo
Corradino Chigi;
</p>

<p>
Deputato al Consiglio Generale Avv. Luigi Fabbri;
</p>

<p>
Professore Emilio Cipriani.
</p>

<p>
Dato in Firenze li otto febbraio milleottocentoquarantanove.
</p>

<p class="indr">
<span style="margin-right: 1.5em"><i>I Membri del Governo Provvisorio toscano</i></span><br />
<span class="smcap">F. D. Guerrazzi — G. Montanelli — G. Mazzoni</span>.
</p>

<p>
<a id="note193" href="#tag193">193.</a> Documenti, a pag. 281.
</p>

<p>
<a id="note194" href="#tag194">194.</a> Vedi <i>Popolano</i> del 13 febbraio 1849.
</p>

<p>
<a id="note195" href="#tag195">195.</a> In diverso stato da quello in cui io mi trovo non sarebbe degno
di notare come o la <i>Vespa</i>, o lo <i>Stenterello</i>, io non so bene quale
di questi due salutati dall'Accusa <i>generosi propugnatori dell'Ordine</i>,
giungesse perfino dileggiando a chiamare impostura l'offerta, che io
feci di mezza la mia indennità in sussidio di Venezia, avendo assegnata
l'altra al compimento della Chiesa di Rosignano. — E' fu mestieri
di pubblicare la lettera diretta da me al signor cavaliere Salvetti Gonfaloniere
di Rosignano.
</p>

<p>
«Ill. Sig. Il tempo non concede lunghe parole, e meglio così.
Dite ai Rosignanesi, che sono nobili cuori, e degni in tutto della libertà,
fonte di vita. Per dimostrare in qualche modo la mia gratitudine,
desidero che la indennità stanziatami dalle otto Comunità di
cotesto Distretto sia divisa in due parti uguali, ed una applicata al
compimento della Chiesa di Rosignano, e l'altra alla sottoscrizione
aperta nel vostro paese in benefizio di Venezia. Questo è poco, anzi
nulla, e per conseguenza non diminuisce di un atomo lo immenso
obbligo, che sento, e che mi sarà sempre grato professare per cotesto
nobile e generoso popolo. Salute. Firenze ec.» — (<i>Corriere Livornese</i>
del 25 novembre 1848.)
</p>

<p>
<a id="note196" href="#tag196">196.</a> <i>Monitore Romano</i>.
</p>

<p>
<a id="note197" href="#tag197">197.</a>  <i>La Repubblica Romana</i> del 1849, di Carlo Rusconi, Ministro degli
Esteri della Repubblica Romana, pag. 166.
</p>

<p>
<a id="note198" href="#tag198">198.</a> <i>Monitore Toscano</i> del 9 febbraio 1849.
</p>

<p>
<a id="note199" href="#tag199">199.</a> <i>Corriere Livornese</i> del 9 febbraio 1849. — Merita grandissima
considerazione che nei tempi antecedenti il Partito repubblicano in
Firenze instasse con tutti i nervi <i>pel suffragio universale</i>.
</p>

<p>
«Il Circolo del Popolo di Firenze nella sua adunanza del dì 4
corrente ha deliberato di fare un indirizzo al Ministero perchè presenti,
fino dal principio della sessione, una Legge elettorale col
voto universale diretto; una domanda alle Camere perchè la votino;
una lettera a tutti i Circoli e Municipii dello Stato perchè domandino
lo stesso; ed un invito al Popolo perchè, alla convocazione della Camera
il dì 10 corrente, acclami <i>con solenne e tranquilla dimostrazione
il voto universale</i>.» — (Popolano, Nº 203, 8 gennaio 1849.)
</p>

<p>
Quando poi la parte repubblicana, meglio avvisata, comprende
che il voto universale non le tornerà favorevole, allora la sua dottrina
imperturbata smentisce, disvuole ciò che volle. Mazzini non istà più
a' patti, e muta parola; che cosa importa il consenso dei non Repubblicani,
e perchè si aspetta? Basta quello dei Democratici puri. La
penna stessa, che tracciava le linee citate, senza scomporsi registrerà
queste altre:
</p>

<p>
«<i>Quella adesione</i>, la cui mancanza ogni dì serve di pretesto al
Governo Provvisorio toscano per indugiare la promulgazione della
Unione nostra con Roma e quella del regime repubblicano, ogni
giorno al Governo Provvisorio si fa maggiormente manifesta per
l'organo della pubblica opinione, per <i>le proteste dei Circoli</i>, per la
impazienza del Popolo. Tutta Toscana Democratica non ha che un
voto, che un desiderio, — <i>Unione con Roma</i>, — <i>Repubblica</i>, — e se
tutta Toscana Democratica esprime cotesto voto, non sappiamo vedere
il bisogno, vedere la prudenza di <i>avere anco l'adesione della parte
di Toscana che non è democratica</i>. Oggi è il Circolo democratico di
Montalcino..... il quale alla sua volta viene a fare la sua propria professione
di fede al Governo Provvisorio toscano. E il Governo Provvisorio
toscano che cosa fa? Il Governo Provvisorio sul suo organo
officiale, il <i>Monitore</i>, riporta delle parole che <i>ei pretende</i> uscite dalla
bocca di Mazzini: parole che consigliano i Livornesi <i>ad aspettare,
per dichiarare Repubblica, la decisione della Costituente Italiana in
Roma</i>. Tali parole noi le ignoriamo ecc..... Certo sappiamo che nel
suo discorso ai Fiorentini..... ei disse doversi <i>pronunziare immediatamente
la Toscana, non già per mezzo di una Assemblea</i>, ma de' suoi
Circoli, de' suoi Municipii, delle sue rappresentanze già costituite.
E quand'anco Mazzini avesse detto quelle parole, noi domandiamo
al Governo Provvisorio toscano come mai egli invoca la autorità di
un nome, la sentenza di un uomo, <i>quando non riconosce l'autorità
di una popolazione, quando chiama non legale, non sufficiente il desiderio
espresso e palese di migliaia d'individui</i>?» — (<i>Frusta Repubblicana</i>
del 18 febbraio 1849.)
</p>

<p>
Il <i>Popolano</i> riportava con le medesime parole il principio di questo
scritto. — Vedi il Nº del 18 febbraio 1849.
</p>

<p>
<a id="note200" href="#tag200">200.</a> <i>Monitore Romano</i>, marzo 1849.
</p>

<p>
<a id="note201" href="#tag201">201.</a> <i>Monitore Romano</i>, medesima Seduta.
</p>

<p>
<a id="note202" href="#tag202">202.</a> <i>Corriere Livornese</i>, Art. Gioberti e Mazzini, 10 maggio 1848.
</p>

<p>
<a id="note203" href="#tag203">203.</a> <i>Monitore</i> del 16 febbraio 1849.
</p>

<p>
<a id="note204" href="#tag204">204.</a> Lamartine, <i>Révolution de</i> 1848, Bruxelles, 1849, Tomo I,
pag. 202.
</p>

<p>
<a id="note205" href="#tag205">205.</a> De Barante, <i>Histoire de la Convention</i>. Estratti comparsi sul
Débats. — Thiers, <i>Histoire de la Révolution</i>. Brux., 1838, T. I, pag. 255.
</p>

<p>
<a id="note206" href="#tag206">206.</a> Thiers, <i>Idem</i>. T. II, pag. 87.
</p>

<p>
<a id="note207" href="#tag207">207.</a> Rusconi, Opera citata, pag. 167.
</p>

<p>
<a id="note208" href="#tag208">208.</a> Io non compongo un libro di arte, ma una difesa; così i miei
lettori non mi sapranno mal grado se dei casi esposti in una parte di
questo libro mi verrà fatto tenerne discorso altrove. Più tardi ritornerò
su la giornata del 18 febbraio. Per ora valga riferire la testimonianza del
professore Zannetti sul mio operato in cotesta congiuntura: «fu in
questa circostanza (quando <span class="scp">EGLI SOLO</span> si opponeva a tutti coloro che
volevano la promulgazione del Governo Repubblicano e della Unione
con Roma) nella quale mi accòrsi della prontezza del suo spirito,
quando <i>non potendo resistere</i> alle esigenze delle Deputazioni riunite in
Palazzo Vecchio..... consentì a dichiarare nel giorno appresso la Repubblica,
anche senza il consentimento della Camera, che voleva
convocata, purchè alle 9 della mattina fossero in Piazza 2000 uomini
armati e pronti a sostenere la nuova forma di Governo.» (Proc. 2241,
f. 111.)
</p>

<p>
<a id="note209" href="#tag209">209.</a> Il signor Montanelli, non io, come afferma la requisitoria del
<i>Regio</i> Procuratore <i>Repubblicano</i> Rusconi (Op. cit., pag. 167), fece inserire
nel <i>Monitore</i> del 28 febbraio 1849, che <i>stando a cuore del Governo
la unificazione della Toscana con la Repubblica Romana</i>, aveva intavolato
trattative sopra i seguenti articoli:
</p>

<p>
1. Unificazione dei due territorii togliendo la linea doganale.
</p>

<p>
2. Parificazione di tariffe per importazione, estrazione e transito.
</p>

<p>
3. Unificazione del sistema postale.
</p>

<p>
4. Reciprocità pel corso della moneta, e moneta uniforme.
</p>

<p>
5. Reciprocità di corso pei Buoni del Tesoro, e carta monetata.
</p>

<p>
6. Unità di rappresentanza all'Estero.
</p>

<p>
7. Istituzione di comune difesa.
</p>

<p>
8. Sussidio a Venezia da dividersi dai Governi.
</p>

<p>
Queste cose concesse, rimaneva inutile deliberare: poichè non
erano riusciti a entrare per la via maestra, tentavano i tragetti. Insorse
grave discussione fra me e il signor Montanelli principalmente intorno
agli Articoli 1. 2. 5. Dice il signor Rusconi, che Roma agevolava un
passo alla Toscana; mi pare anzi che gliene agevolasse più di uno.....
ma per dove? Il signor Montanelli, giustamente commosso dalle mie
considerazioni, chiese allontanarsi, come invero si assentò col pretesto
di visitare le frontiere. Io rimasi a strigarmela co' Ministri romani.
L'Articolo 7 concessi senza esitare, e stesi gli appunti per adempirlo,
non che le istruzioni pei Commissarii, le quali poi vennero ridotte in
bella scrittura dal signor Achille Niccolini: spedii eziandio i signori
colonnello Manganaro e capitano Araldi a Bologna per sollecitare un
tanto scopo. Il Governo romano non aveva mandato nessuno; aspettarono
parecchi giorni invano, e se ne tornarono sconclusionati! Accolsi
anche l'8º. Gli altri furono rimessi al Consiglio di Stato. Il R. Procuratore
Generale pensa che questa operazione fosse un nonnulla: il signor
Rusconi <i>Procuratore Regio della Repubblica</i> all'opposto acerbamente
l'accusa.
</p>

<p>
Fra questi due Procuratori fortunatamente occorre il Consiglio
di Stato composto di uomini <i>valorosi, e che temono Dio</i>, i quali dietro
le traccie del mio Dispaccio del 4 marzo 1849 (Qui in parentesi mi permetto
due domande. 1º In questo giorno era accaduta la infausta battaglia
di Novara? 2º Perchè fra le centinaia di carte inutili, per cui il Volume
dell'Accusa si assomiglia più che ad altro alla <i>bottega di un Cenciaiolo</i>, non
fu stampato questo mio Dispaccio del 4 marzo?) mi risposero in questa
sentenza: «E ravvisando come pienamente <i>civile e giusta la idea, che nel
suo dispaccio de' 4 corrente marzo viene dal Governo significata, di volere
serbare il suo carattere di Provvisorio e deferire all'Assemblea Nazionale
ogni decisione intorno alle future sorti della Toscana, ha creduto</i> — che
al Governo stesso converrebbe astenersi dal pregiudicare in verun
modo, e sia pur anche per Trattati, meramente preparatorii a
quella unificazione o veramente assoluta e piena di un solo Stato
con la Repubblica Romana, e della Toscana, od anche semplicemente
federativa dei due Stati, la quale per essere coerente alla sua natura
di Provvisorio non può l'attuale Governo non lasciare intatta
e libera alle Deliberazioni dell'Assemblea Nazionale, che tra pochi
giorni sarà convocata. — E ciò perchè nel primo caso di completa
unificazione, Toscana spegnerebbe in tutto la sua propria individuale
esistenza, e vita; e nel secondo, di unione federativa, la diminuirebbe,
e molto considerevolmente. — Ora ciascuno intende, che la Nazione
soltanto può avere balía di sè stessa, e che di ciò vorrà deliberare
con gravissima maturità di consiglio, e senza veruno
impaccio di precedenti trattati i quali menomamente scemino quella
libertà, ch'è tanto necessaria.»
</p>

<p>
Dunque se io facevo qualche cosa <i>di civile</i> e <i>di giusto</i>, come
può sostenere l'Accusa che facevo <i>nulla</i>? <i>Da quando in qua, a mente
dell'Accusa, le cose giuste e civili sono diventate cose da nulla in Toscana?</i>
</p>

<p>
<a id="note210" href="#tag210">210.</a> L'Accusa, che tra le altre cose sostiene come mio proponimento
fosse far bandire la Repubblica dall'Assemblea Costituente, con solerte
studio va raggranellando qua e là alcune espressioni dagli Atti pubblici,
capaci a suo credere per dimostrarlo. Siffatte espressioni si rassomigliano
alla cautela di chi con mano fa riparo alla candela, che
intende mantenere accesa, quando il vento tira. Lo importante consisteva
in questo, che al Popolo Toscano si rendesse abilità per disporre
con libero ed avvisato voto di sè: ora, adoperare alcuna blandizie
di parole, che al tutto non disperasse i più accesi fra gli Arrabbiati,
e li trattenesse dal gittarsi a partiti estremi, egli è tal consiglio,
che la prudenza più che mezzana suggerisce. — All'opposto, quando
si tratta di scuoprire la verità, l'Accusa non sa leggere neppure nel
suo Volume. — Invero nell'Originale del Parere del Consiglio di
Stato <i>riposto negli Archivii, ed estratto dall'Accusa</i>, si legge una nota
marginale, che si dice scritta di mio carattere, e sarà. Cotesta nota,
dichiara: «Commissione di studii preparatorii. Se <i>definitiva</i> la Unione,
si trova lavoro fatto. — Se <i>federativa</i>, simile concetto non cimenta
principii. In Germania si è operato in questa maniera <i>senza pregiudizio
di quistione politica</i>.» — (Doc. dell'Accusa, p. 319). — Per quanto
mi viene fatto ricordare, gli studii preparatorii concernevano le ragioni
finanziarie del maggiore o minore profitto che sarebbe toccato
in sorte al nostro Stato nella ipotesi della Unione con lo Stato Romano. — Notavo,
che avrei potuto (previo sempre il parere del Consiglio)
creare una Commissione, che studiasse la materia, imperciocchè
da questo fatto non resultava danno alla <i>Unione federativa</i>. Egli è
evidente, che questa nota per me non avrei fatta, se in <i>me</i> fosse
stato deliberato proponimento di provocare la <i>Unione definitiva</i>.
</p>

<p>
<a id="note211" href="#tag211">211.</a> Edizione Le Monnier, 1851, pag. 402.
</p>

<p>
<a id="note212" href="#tag212">212.</a> Vedi Doc. dell'Accusa, pag. 900.
</p>

<p>
<a id="note213" href="#tag213">213.</a> Vedi Doc. dell'Accusa, pag. 707.
</p>

<p>
<a id="note214" href="#tag214">214.</a> Tom. I, Paris, pag. 152.
</p>

<p>
<a id="note215" href="#tag215">215.</a> <i>Popolano</i> del 9 novembre 1848.
</p>

<p>
<a id="note216" href="#tag216">216.</a> <i>Storia Costituzionale d'Inghilterra</i>, cap. 14.
</p>

<p>
<a id="note217" href="#tag217">217.</a> Hume, <i>Storia d'Inghilterra</i>, cap. ultimo.
</p>

<p>
<a id="note218" href="#tag218">218.</a> Poichè qui cade in acconcio, rammenterò chi promuovessi ed
intendessi promuovere allo ufficio di Prefetto e di Delegato Regio nelle
Provincie, onde si conosca se fossero gente di Partito, e cospiranti ai
danni della Monarchia Costituzionale. A Firenze il Deputato Guidi Rontani;
in Arezzo lascio il Cav. G. B. Alberti, in Lunigiana il Cav. E.
Sabatini, a Massa il Cav. R. Cocchi; poi a questo surrogo il Conte Andrea
Del Medico, a quello il Consigliere P. Beverinotti; ma prima a
Pontremoli m'ingegno inviare il Cav. F. Ruschi, a Lucca il Cav. L.
Fabbri; recusarono entrambi per ragioni di famiglia; però a Lucca
mandai l'Aud. Buoninsegni, poi interino Landi antico impiegato, e,
pei conforti del Segretario Allegretti, a Pisa il Consig. Martini, a
Grosseto Massei già Presidente del Trib. di Commercio di Lucca.
Egregi tutti, ma degno di speciale menzione Raffaello Cocchi, il quale,
rimasto in credito di spese per lo ufficio liberalissimamente esercitato
da lui, volle con nobile esempio, che della somma dovutagli parte s'impiegasse
a sollievo dei poveri, e parte in benefizio di Venezia.
</p>

<p>
«Non possiamo tacere un esempio generoso di patria carità. — Il
Consigliere della Corte R. di Firenze Raffaello Cocchi veniva dal Governo
destinato a Delegato R. a Massa e Carrara, e rimaneva in questo
straordinario ufficio per il periodo di sei mesi. — Egli medesimo
limitava la ricompensa al mero rimborso delle spese incontrate per
questa missione: ma non basta; chè spontaneo ne donava poi un
sesto alla eroica Venezia, e due sesti a sollievo della onesta e secreta
indigenza nella Provincia da lui amministrata. — Onore all'illustre
Magistrato! Questi fatti abbisognano più presto di trovare imitatori,
che chi voglia di alcuna lode accompagnarli.» — (<i>Monitore</i> del 10 dicembre
1848.)
</p>

<p>
<a id="note219" href="#tag219">219.</a> «Noi avevamo pure avvertito come gli insulti, le calunnie e
le beffe fossero lo addio del ritorno, che i poveri superstiti estenuati
di Montanara e Curtatone raccoglievano a quei giorni fra le mura
di Siena.» Vedi Docum., pag. 791. — Così fu desiderata da taluno la
prigionia nel campo nemico dove almeno avrebbe trovato la pietà, che
tutti quelli i quali hanno avuto il battesimo del fuoco, cessata la battaglia,
sentono per le scambievoli sventure!
</p>

<p>
<a id="note220" href="#tag220">220.</a>
</p>

<p class="indr">
<i>Siena, 24 ottobre.</i>
</p>

<p>
«Già saprai che tutta la famiglia granducale, eccetto il Granduca,
è qui ritirata, e saprai come da questo abbiano i nemici d'ogni
libertà preso ardire per formare di questa un tempo italianissima
città un centro di reazione. All'opera costoro hanno dato principio
eccitando con arti infernali un trambusto gravissimo.
</p>

<p>
«Jeri il partito retrogrado imbaldanzito dalla presenza della
corte, dietro un piano già stabilito, cui non erano estranee alcune
autorità, proruppe arditamente in ostilità facendo insultare dai suoi
cagnotti del basso popolaccio tutti i liberali che incontrava per via,
o nei Caffè, dando loro l'accusa di <i>Repubblicani</i>. Dagli insulti orali
si passò ai fatti, e quindi agli arresti e alle carcerazioni arbitrarie
eseguite dallo stesso popolaccio sfrenato: io non starò a descriverti
minutamente tutti gli eccessi commessi a sfogo ancora di private
vendette; ti dirò solo che le persone le più specchiate erano fatte segno
alla insolenza di questa canaglia. Fra gli altri un giovane Vignoli
e Raffaello Crocchi (ambo onestissimi) furono trascinati in prigione
a guisa di assassini, battuti e calpestati in mezzo agli urli e a
fischi che assordavano il cielo. Ti dirò di più che quest'ultimo è alquanto
difettoso nella persona, gracilissimo e di mal ferma salute. — Ad
un giovane israelita di cotesta città fu sputato in faccia ricoprendolo
di contumelie. Furono cercati due altri Livornesi conoscenti
del Vignoli, giunti qui da pochi giorni, con animo forse di ucciderli,
imperocchè grandissimo è l'odio dei nostri retrogradi contro
tutti voi altri Livornesi; nè mai desistono da calunniarvi, da vomitar
contro di voi le più schifose invettive. Per colmo poi di scelleraggine
si tentò d'inveire contro i reduci prigionieri che esposero la
loro vita su i campi di Lombardia, e che soffersero la dura cattività
di Boemia: opportunamente avvertiti si erano già posti in salvo dileguandosi
per le campagne circostanti. Ne vuoi di più? questo Governo
locale anzi che attutare la effervescenza popolare, la blandì,
e la rese più forte col non prendere nessun provvedimento: solo in
ultimo fece affiggere una fiacchissima notificazione, nella quale, anzichè
disapprovare sì rea condotta, <i>si lodava come dimostrazione di affetto
al Principe</i>.
</p>

<p>
«I protagonisti di questo vergognoso dramma (e li nomino, chè
frutti loro eterna infamia), furono Giovanni Bordoni tenente della
Civica, Giuseppe Fantacci, e un tal Didaco Becattini, tutti impiegati
nella bottega Raveggi, tutta gente vile ed abbietta. Fra i nobili, Giovanni
Placidi, Bernardino Palmieri e Ottavio Spennazzi figuravano
come istigatori andando di bottega in bottega a suscitare l'incendio.
L'ultimo poi era dei più accaniti, e si valeva dell'opera di un popolano
a cui contamina la figlia consenziente il padre. — Oggi questi ribaldi
hanno presentato una nota delle persone che vogliono espulse,
e che ascende al Nº di 150.»
</p>

<p class="center">
<i>Altra Lettera.</i>
</p>

<p>
«Domenica passata doveva aver luogo una merenda dei volontarii
e prigionieri senesi, e nello stesso tempo fare fra loro un giuramento
di ritornare tutti al Campo quando il bisogno o la guerra
riprincipiasse. Il tempo sinistro impedì che fosse effettuata detta merenda.
</p>

<p>
«Pur non ostante, questo accordo suscitò sinistre interpretazioni
nel popolo senese, per cui furono chiamati per parte del Governo
due individui, i quali assister dovevano alla merenda, e furono fatte
loro delle domande per sapere il vero scopo di una tale riunione. — Inoltre
fu fatto credere che l'oggetto di detta riunione non era già
quello di fare una merenda, ma bensì di concertarsi onde far nascere
un tumulto nella città avente uno scopo repubblicano. — Avvertì
che tale congettura era avvalorata dall'idea che vi fossero nella
succitata riunione implicati varii Livornesi. — Dietro di ciò, dopo
fatta una giojosa manifestazione alla famiglia reale che a Siena tuttora
dimora, — fu insultato da quattro del popolo cioè — Didaco
Becattini, Beppe-Bello, Passa-Bello, ed altro, — un certo Cammillo
Castelli israelita di Livorno, accusandolo di essere Repubblicano; gli
fu sputato in viso da uno di loro, ed esso Castelli entrò nel Caffè del
Greco, e chiese soddisfazione dell'insulto a quel Becattini, che vilmente
non accettò la sfida. Nel successivo lunedì furono arrestati
e maltrattati dal popolo varii onesti individui, i quali come il Castelli
suddetto venivano segnalati per Repubblicani. La Guardia Civica
coadiuvava con la sua forza il popolaccio negli arresti, ed era
sempre in movimento, ora per arrestare, ora per maltrattare, ora
per circondare le abitazioni di quelle persone che credeva repubblicane:
fra queste si segnalavano i due Livornesi Gio. Patron e Paolo
Pieruccetti; per quello si circondò la casa ove abita, e per questo lo
spedale ove fa le pratiche, — per cui ad ambedue i succitati Patron
e Pieruccetti è convenuto fuggirsene da Siena come meglio poterono.
Altri fatti potrebbersi notare, ma servirà a conchiudere il tristo
avvenimento del giovine calzolajo Vignoli e d'un certo Crocchi che
sono stati mal conci dai colpi e dalle sassate nell'atto che erano condotti
in arresto; e del dentista Venturini che dovè fuggirsene a
gambe dalla città perchè era indicato come Livornese. — In brevi
termini, questi fatti non sono di assoluta volontà del Popolo, ma
bensì suscitati dalle molte Camarille Aristocratiche ed Austro-Gesuite,
e dall'appoggio a queste della non del tutto defonta Polizia.
Quando però esse non desistano dalle loro mene infernali, siamo pronti
a dare i nomi di coloro che le compongono, perchè la pubblica opinione
ne faccia giustizia, e per infamia di pochi non condanni una
generosa città.» — (<i>Corriere Livornese</i> del 26 ottobre 1848.)
</p>

<p>
<a id="note221" href="#tag221">221.</a> Vedi Doc., a pag. 791.
</p>

<p>
<a id="note222" href="#tag222">222.</a> Vedi Doc., dell'Accusa, pag. 726. — Fra i nomi dei pacieri e
dei promotori agli atti di devozione pel Principe e sua R. Famiglia,
trovo registrati quelli di Ciofi e Niccolini; <i>ora, finchè così operavano,
non li poteva avere in odio nè perseguitare io</i>; forse fingevano, ma
rimane vero pur sempre, che per venirmi in grazia era mestieri si
dimostrassero devoti al Principe Costituzionale.
</p>

<p>
<a id="note223" href="#tag223">223.</a> È notabile come in questo Avviso, dettato da persona nemica
alla Costituente, non si dica nulla del timore che potesse riuscire dannosa
alla sovranità di S. A.
</p>

<p>
<a id="note224" href="#tag224">224.</a> «I liberali erano soliti riunirsi la sera, ed erano sempre o più
o meno insultati da gente pagata e poca.» — Vedi Doc., pag. 802.
</p>

<p>
<a id="note225" href="#tag225">225.</a> F. Guerri scriveva a Marmocchi il 2 febbraio alle 7 di sera:
«I <i>popolani non ci hanno dato ascolto</i>, — il sangue è incominciato a
versarsi, — Iddio ci salvi! La dimostrazione <i>liberale</i> fatta un'ora fa
al Granduca mi si dice imponente pel numero. — Le grida erano:
Viva Leopoldo e la Costituente italiana. — Ma il primo a gridar la
Costituente, che per ora non so chi sia, <i>fu côlto di una coltellata nel
viso</i>. I reazionarii, che si dicono circa una <i>ventina</i>, ivi presenti, incominciando
a fare rumore sono stati colpiti da pugni, uno ferito di
coltello, e sono stati portati allo spedale. — Ancorchè la cosa non sia
trascorsa più oltre, per Dio, non doveva succedere. — <i>Temo triste
conseguenze</i>, e consiglio mandarvi una compagnia di linea.» — Vedi
Doc. dell'Accusa, a pag. 206.
</p>

<p>
<a id="note226" href="#tag226">226.</a> Vedi Doc., pag. 802.
</p>

<p>
<a id="note227" href="#tag227">227.</a> «Ha già fatto un indirizzo al Ministero per <i>rimproverarlo</i> di
non avere seguíto il Granduca, e domandare il suo ritorno a Firenze.»
(Circolo del Popolo di Firenze. Doc. dell'Accusa, a pag. 193.)
</p>

<p>
<a id="note228" href="#tag228">228.</a> Ved. Doc. dell'Accusa, a pag. 791, 792, 799, 800, 801 802.
</p>

<p>
<a id="note229" href="#tag229">229.</a> Parte IV, pag. 117.
</p>

<p>
<a id="note230" href="#tag230">230.</a> «Si è udito parlare in bocca di questi sciagurati: — Morti tutti
i Repubblicani, daremo addosso ai Signori. — Scala naturale delle
passioni cattive di plebe corrotta suscitata, e fermentante da insinuazioni
immorali.» — (Doc. dell'Accusa, pag. 101.)
</p>

<p>
<a id="note231" href="#tag231">231.</a>
</p>

<p class="indl">
Cittadino Presidente
</p>

<p>
Questa sera 6 febbrajo vi era Circolo al Pubblico Teatro. Mi vi
sono recato, e siccome il presidente mi ha chiamato al seggio annunziandomi
come vice-presidente del Circolo popolare di Firenze, così
ho detto a questi nostri fratelli quanto noi c'interessavamo ai loro destini,
ho raccontato quanto avevamo fatto per loro, ed ho offerto in
nome del Circolo tutti quegli aiuti tanto morali che materiali di cui
potrebbero abbisognare. Molti evviva e ringraziamenti al Circolo popolare.
Spero il Circolo approverà quanto ho fatto. Voleasi fare una
dimostrazione questa sera; e siccome vi era pericolo si cambiasse in
tumulto, così ho pregato il Popolo la differisse a domani. Domani a
mezzodì avrà luogo. Domani stesso vi scriverò più a lungo e vi dirò
qualche cosa degli affari in generale: <i>non lo posso questa sera perchè
non ho visto nessuno</i>.
</p>

<p class="indr">
Vostro Socio e F.<br />
<span class="smcap">G. B. Niccolini.</span>
</p>

<p>
P. S. Vi raccomando calorosamente le decurie e centurie.
</p>

<p class="indr">
(Documenti dell'Accusa, pag. 103.)
</p>

<p>
<a id="note232" href="#tag232">232.</a> <i>Storia della Rivoluzione</i>, Ed. cit., cap. 28, pag. 86.
</p>

<p>
<a id="note233" href="#tag233">233.</a> A pagina 348 dei Documenti dell'Accusa trovo il biglietto al
signor Lanari, e dice così: «Signor Lanari. In Livorno i proprietarii
dei Teatri si fanno un pregio imprestarli una sera o due al Popolo
<i>per le sue solennità</i>. Vi reputava un po' più patriotta, meno impresario.
Mi figuro che tutto dipenderà da moneta; ditemi quanto volete,
e vi pagherò, perchè voglio sottrarvi al caso, che il Popolo entri di
santa ragione, e per pagamento possa spezzarvi le panche.» Intanto
ecco che l'Accusa cita inesattamente; poichè per avere scritto, che
gl'Impresarii livornesi imprestavano al Popolo i Teatri per le loro solennità,
ciò non importi che per solennità ritenessi l'adunanza del Circolo
a Firenze; le solennità a cui accennavo erano passate, e per necessità
diverse dalle presenti: insomma frase usata per impegnare lo
Impresario e niente più: inoltre, in anticipazione io non sapeva quello
che il Circolo potesse commettere, e mi si diceva volervi celebrare
festa di allegrezza, di pace e di riconciliazione fra i Partiti; ma ciò non
monta, anche avessi presagito il suo contegno, a me non era dato operare
diversamente da quello che feci.
</p>

<p>
<a id="note234" href="#tag234">234.</a> «Opponendo ad ogni contrarietà il diritto del Popolo nei palazzi
eretti dai nostri padri per lui.» Vedi Documenti dell'Accusa,
pag. 196.
</p>

<p>
<a id="note235" href="#tag235">235.</a> A pag. 171-172 dei Documenti dell'Accusa occorrono due scritti
del signor Nerli Direttore delle Regie Fabbriche, dai quali si ricava,
che esitando egli a ordinare certi acconcimi, che si trovarono sommare
a Lire 1000, nella Chiesa di San Pancrazio richiesta dal Circolo,
mentre il Governo aveva indicato, che fossero <i>piccoli e necessarii</i>, i
Rappresentanti di quello gli dissero: «<i>che se non facesse immediatamente
e prontamente eseguire quanto avevano domandato, avrebbero fatto
conoscere al Popolo dove egli abitava</i>.» — <i>Con tali dichiarazioni</i>, aggiunge
il signor Nerli, <i>ognuno può credere che non tardai a dar corso a
tale affare.....!</i> Crede ella l'Accusa, che il Circolo fosse meco più blando
che col signor Nerli, o che pretendesse meno da me di quello che imponeva
a lui?
</p>

<p>
<a id="note236" href="#tag236">236.</a> Certa volta durante il mio Ministero facendo parte di una Deputazione
di Barga egli si presentò all'Ufficio; ma siccome ei non
disse parole, e non lo badai, persisto a dichiarare essermi state fino
al 9 Febbraio 1849 le sue sembianze ignote.
</p>

<p>
<a id="note237" href="#tag237">237.</a> Vedi Requisitoria dei Repubblicani contenuta nella opera del
Rusconi.
</p>

<p>
<a id="note238" href="#tag238">238.</a> Ricordo che voleva rifiutare, ma G. P. Vieusseux me ne sconsigliò,
assicurandomi che gli avrei fatto dispiacere.
</p>

<p>
<a id="note239" href="#tag239">239.</a> Vedi Archivio degli Affari Esteri.
</p>

<p>
<a id="note240" href="#tag240">240.</a> E quando Niccolini romano ebbe ad abbandonare Firenze, lo
feci io perchè m'impediva proclamare la Repubblica? E quando più
tardi con lievi soccorsi Mordini persuadeva Flaminio Lolli a recarsi
in Corsica e in Grecia (Ved. Docum. a pag. 232), e quando ad ogni
patto mandavo La Cecilia a Parigi, intendevo ingagliardire la schiera
dei Repubblicani? Dunque i Repubblicani erano ostacolo a fabbricare
la Repubblica?... Gran testa è quella dell'Accusa!
</p>

<p>
<a id="note241" href="#tag241">241.</a> «Questa notte la città nostra fu agitata da insolito commovimento.
Dopo le ore 8 di sera si videro splendere sopra le colline
circostanti moltissimi fuochi, e ad un tempo si udirono spari di moschetto
che continuarono lungamente. Presto si conobbe che nella
campagna vicina a Firenze si tumultuava. La generosa popolazione
fiorentina non mancò a sè stessa. Per tutte le vie era un accorrere,
un chiedere le armi, un dichiararsi pronti a respingere con la forza
i traditori, a versare il sangue per la libertà. La Guardia nazionale
accorse in grandissimo numero, e mostrò qual partito se ne poteva
trarre sì per comprimere gl'interni nemici, come le straniere aggressioni.
Gli esuli lombardi accorsero tutti a difendere la libertà
minacciata, e la Legione Polacca, sebbene rientrata in Firenze da
poche ore, dimenticò la fatica e la stanchezza per accorrere a difesa
della terra che ospitalmente l'ha raccolta. La Guardia Municipale fu
infaticabilmente operosa. Ma ciò non bastava al desiderio ardente del
Popolo. Tutti indistintamente chiedevano armi sospettando di essere
traditi. Allora si mostrava a raffrenare l'ardore generoso il professor
Montanelli, membro del Governo Provvisorio, che sorgeva dal
letto, ove giaceva infermo, per accorrere alla chiamata del Popolo.
Acquietava gli accorsi, mostrando loro come il disordine poteva essere
più funesto della scarsità della forza; avvertiva i cittadini a tenersi
pronti, ove fosse stata necessaria l'opera loro; lasciassero libera
l'azione del Governo che vigilava a salvezza comune. Alle
parole dell'uomo venerato e caro si acquietava la moltitudine, ma
non dimenticava il pericolo della Patria. Intanto non cessavano le
cure del Governo. Forti pattuglie perlustravano la città e uscivano
anche dalle porte per iscoprire se dalle campagne si movesse aggressione.
Furono arrestati molti tumultuanti, e il Popolo a fatica si
conteneva dal manometterli, se non fosse stato l'egregio contegno
dei militi, e il rispetto alla Legge che è così forte in questa egregia
popolazione. Il Governo ricerca assiduamente gli autori de' fatti scellerati
i quali resteranno esposti a tutto il rigore della Legge, alla infamia
e all'abominio di tutti gli onesti; premio degnissimo a chi
cerca contaminare di sangue cittadino questa terra che fu culla di
civiltà e di sapienza.»
</p>

<p class="center pad1">
«<span class="smcap">Popolo di Firenze</span>!
</p>

<p>
«I segnali di un movimento retrogrado apparivano ieri sera
sulle colline circostanti. Ma agli occhi tuoi, o Popolo di Firenze,
splendeva un'altra fiamma, quella santissima di libertà, e col tuo
sorgere pronto, risoluto ed unanime, contro l'esterno attentato, mostrasti
quanto male si fosse apposto chi ti aveva sperato cooperatore
alle sue nefande intenzioni.
</p>

<p>
«Lode a te! Lode a tutti coloro che in questa solenne occasione
si mostrarono devoti alla Patria! E bene veramente meritarono della
Patria la Guardia Municipale, le milizie di Artiglieria, l'Emigrazione
armata Lombarda, la Legione Polacca, e tutta la Guardia Nazionale,
di cui faceva parte la Riserva. Ogni elogio sarebbe poco a
significare i sentimenti che il Governo professa verso i generosi
militi della Guardia fiorentina per la prova solenne di devozione che
col loro numeroso e pronto concorso porgevano alla causa dell'ordine
e della libertà. Esso sa che in qualunque pericolo li troverebbe
egualmente pronti a rispondere alla chiamata della Patria.
</p>

<p>
«Perchè sia conosciuto il carattere dell'attentata reazione, basterà
dire che si gridava: — <i>Viva i Tedeschi!</i> — Il nemico comune
d'Italia vorrebbe con questi mezzi spianarsi la via della invasione
da tanto tempo desiderata.
</p>

<p>
«Ma tu, o Popolo, vincerai, serbando fede in Dio che protegge
l'Italia, e nella santità dei tuoi diritti. I tuoi figli già su i piani lombardi
si mostrarono degni discendenti del Ferruccio, e le glorie del
Mincio non saranno, ove occorra, smentite sulle rive dell'Arno.
</p>

<p class="indl">
«Firenze, 22 febbraio 1849.
</p>

<p class="indr">
<span style="margin-right: 1em">«<span class="smcap">G. Mazzoni.</span></span><br />
«<span class="smcap">G. Montanelli.</span>»
</p>

<p class="indr">
(<i>Monitore</i> del 23 febbraio 1849.)
</p>

<p>
«È stato universale il grido di riprovazione e di difesa. La
Guardia Civica è corsa <i>immediatamente</i> alle armi in gran numero.
La Guardia Municipale ha mostrato zelo e operosità lodevolissima. La
Emigrazione Lombarda era tutta <i>armata</i>. Il Popolo voleva armarsi
tutto, e ho dovuto parlargli per contenerlo. — Sono stati fatti degli
arresti nelle vicinanze, e durano fatica a <i>salvare gli arrestati dalla
furia del Popolo</i>.» — (Dispaccio telegrafico del 22 febbraio 1849.) — La
verità dei fatti contenuti in questo Dispaccio è confermata dalla Deliberazione
Municipale del 24 febbraio 1849 dove occorre scritto: «Considerando
in ispecie che la <i>condotta del Popolo</i> e della <i>Guardia Nazionale</i>
di Firenze nella sera del 21 corrente dà al Governo garanzia
sufficiente, che i Cittadini bastano senza eccezionali misure a tutelare
l'ordine e la libertà...» Dunque anche il Municipio pensava che
i moti del 21 la libertà e l'ordine avversassero, ed egli stesso fa fede
che Popolo e Civica così risoluti li compressero da dispensare l'uso di
ogni eccezionale provvedimento. Il Prefetto di Firenze, spaventato a
ragione degli atti minatorii del Popolo, invoca il 22 febbraio lo aiuto del
Circolo onnipotente in tutela degli arrestati: «Il Presidente del Circolo
del Popolo è pregato inviare alle Carceri pretoriali una deputazione
dei suoi Socj per esortare il Popolo, che ivi si trova affollato, a rispettare
la Legge e la giustizia, non insultando le persone che gli
agenti della pubblica forza vi conducono in istato di arresto.» — (Vedi
Documenti dell'Accusa, pag. 115.) — E buono accorgimento fu questo;
però che si venisse a togliere al disordine la parte più temuta, e impegnarla
ad opera di civiltà. — Uno Smith, un Ricciardi, e fu detto un
Trollope, furono salvati a stento su la Piazza di San Firenze dal Popolo
infuriato. — Il <i>Conciliatore</i>, perpetuo nemico nostro, nel 23 febbraio 1849
stampava: «I fatti accaduti nei contorni di Firenze e in varie parti della
Provincia danno segno di una divisione di animi nelle nostre Popolazioni,
e possono essere seme funesto di <i>sanguinosi dissidii domestici</i>....
Ma se del mal fatto sono oggi inutili i rimpianti, non crediamo che a
niuno onesto sia conteso proporre quei rimedii che almeno possono
renderlo minore nei suoi effetti.... <i>Usi il Governo della forza della Legge
per comprimere i perturbatori</i>..... Ora la rovina si è fatta completa,
l'avvenire si è coperto di tenebre, e Dio solo sa a che riusciranno.»
</p>

<p>
«L'adunanza del Circolo rimase sospesa dalla notizia che si
udivano fucilate in varie direzioni delle campagne e apparivano segnali
di fuochi dal Monte alle Croci, da Monte Oliveto, e da quasi
tutte le colline che circondano la città. Verificata in parte la cosa,
tutto il Circolo corse ad armarsi. Già tutto il Popolo di Firenze muovevasi
di un moto solo; ed era cosa commoventissima il vedere la
disperazione di coloro che non potevano trovare armi.» — (Il <i>Popolano</i>
del 23 febbraio.)
</p>

<p>
<a id="note242" href="#tag242">242.</a> Documenti, pag. 507.
</p>

<p>
<a id="note243" href="#tag243">243.</a>
</p>

<p class="indl">
«Toscani!
</p>

<p>
«Il Principe, a cui voi prodigaste tesori di affetto, vi ha abbandonato.
</p>

<p>
«E vi ha abbandonato nei supremi momenti di pericolo.
</p>

<p>
«Il Popolo e le Assemblee legislative hanno appreso questo fatto
con senso di profonda amarezza.
</p>

<p>
«I Principi passano, i Popoli restano.
</p>

<p>
«Popolo ed Assemblee hanno sentito la loro dignità, e provveduto
come conveniva.
</p>

<p>
«Il Popolo e le Assemblee ci hanno eletti a reggere il Governo
Provvisorio della Toscana. Noi accettammo, e in Dio confidando e
nella nostra coscienza, lo terremo con rettitudine e con forza.
</p>

<p>
«Coraggio! Stiamo uniti; e questo avvenimento sarà lieve come
piuma caduta dall'ala di uccello che passa.
</p>

<p>
«Nessuno si attenti sotto qualunque pretesto turbare la pubblica
sicurezza. Il Popolo guardi il Popolo. La libertà porta bandiera
senza macchia. I Toscani se lo rammentino. Custodi, per volere del
Popolo, della civiltà, della probità, e della giustizia, noi siamo determinati
a reprimere e acerbamente reprimere le <i>inique mene dei
violenti e dei retrogradi</i>: difensori della Indipendenza, noi veglieremo
a ordinare armi libere e onorate.
</p>

<p class="indl">
«Viva la Libertà!
</p>

<p>
«Firenze, dal Palazzo della nostra Residenza, questo dì 8 febbrajo 1849.
</p>

<p class="center">
«<i>I Membri del Governo Provvisorio Toscano</i><br />
«<span class="smcap">F.-D. Guerrazzi. — G. Mazzoni. — G. Montanelli</span>.»
</p>

<p>
<a id="note244" href="#tag244">244.</a> Il Dispaccio al Sotto-Prefetto di Montepulciano non si è trovato;
ma solo una lettera responsiva di Zelindo Boddi, che il sig. Falleri ci
fa sapere concepita <i>in misterioso linguaggio</i>; ella dice così: «Ho letto
la sua lettera; — mi ha recato <i>dolore</i>, ma non mi fa perdere animo. — Il
Popolo al giungere della Staffetta si è adunato, ed è corso incontro
a me. — Ho annunziato il <i>tristo successo</i>, e meglio andrò a pubblicare
quanto accadde, fra pochi istanti, nello interno del Paese. Mi
uniformerò agli ordini, ed alle istruzioni ricevute, e darò conto di
tutto a misure prese e adottate. — Mi circondo <i>di tutti i buoni, che
mi promettono conforto, e assistenza</i>. (Docum., pag. 280). Questa risposta,
che al Falleri sembra <i>misteriosa</i>, a me pare, che risponda acconciamente
alla lettera ed allo spirito del Dispaccio, per certo uguale
agli altri spediti da me, e forse con qualche espressione di più, che
valse a indurre lo scrivente ad attestare il suo <i>dolore</i> pel <i>tristo successo</i>,
però che la bontà della indole, ed altri pregi, che taccio, da
molti anni mi avevano persuaso a stimare e ad amare Zelindo Boddi.
</p>

<p>
<a id="note245" href="#tag245">245.</a> Documenti, pag. 297.
</p>

<p>
<a id="note246" href="#tag246">246.</a> Documenti, pag. 289.
</p>

<p>
<a id="note247" href="#tag247">247.</a> Documenti, pag. 412.
</p>

<p>
<a id="note248" href="#tag248">248.</a> Documenti, pag. 412.
</p>

<p>
<a id="note249" href="#tag249">249.</a> Vedi Documenti dell'Accusa, pag. 284.
</p>

<p>
<a id="note250" href="#tag250">250.</a> Indirizzo del Popolo di San Quirico. (Vedi <i>Monitore</i>, 19 febbraio
1849.)
</p>

<p>
<a id="note251" href="#tag251">251.</a> «Al cittadino presidente del Circolo del Popolo di Firenze. — Il
Circolo (di Siena) ha deliberato nella sua tornata del 21 di atterrare
tutti gli Stemmi Medicei, e tutte le insegne della vecchia tirannia,
al sorgere della nuova libertà. Quando s'inalza l'Albero della Repubblica
debbono cadere i monumenti della oppressione ec..... V'invitiamo
a fare altrettanto.» (Il <i>Popolano</i> del 26 febbraio.)
</p>

<p>
<a id="note252" href="#tag252">252.</a> Io conosco il deposto del Professore Zannetti, il quale meritamente
ogni uomo onora, come lealissimo. Interrogato intorno alla
violenza, che avrebbono potuto farmi gli Arrabbiati, risponde, che
<i>esigenze forti per certo io subii perchè nelle varie volte</i> (e furono
moltissime) <i>ch'egli si condusse da me nella qualità di Generale della
Guardia Nazionale dovè accorgersi, che mi trovava in condizione</i> <span class="scp">ASSAI
CRITICA</span>.
</p>

<p>
<a id="note253" href="#tag253">253.</a> Medesimi eventi, e medesime scuse occorrono in Francia;
così vedremo più tardi Garat Ministro della Giustizia esporre all'Assemblea
nel 1792: «la forza pubblica rimane spettatrice inerte — e
si scusa dicendo non <i>avere</i> ordini. Prima che gli ordini arrivino,
i tristi radunano il Popolo, lo infiammano, lo strascinano, e il male
cresce.» (De Barante, frammenti citati.)
</p>

<p>
<a id="note254" href="#tag254">254.</a> <i>Mémoires de Bailly</i>. Tom. I, pag. 228.
</p>

<p>
<a id="note255" href="#tag255">255.</a> Vedi questo Decreto stampato in tutti i Giornali del tempo, nei
numeri del 9 febbraio.
</p>

<p>
<a id="note256" href="#tag256">256.</a> <i>Alba</i>, 9 febbraio 1849.
</p>

<p>
<a id="note257" href="#tag257">257.</a> Vedi il <i>Considerando</i> IV della Deliberazione Municipale del 24
febbraio 1849.
</p>

<p>
<a id="note258" href="#tag258">258.</a> <i>Conciliatore</i>. Si riporta per intero in altra sede di questa Apologia.
</p>

<p>
<a id="note259" href="#tag259">259.</a> Aureo Trattatello dei Sinonimi.
</p>

<p>
<a id="note260" href="#tag260">260.</a> «Il nostro Circolo <i>non dorme</i>, e cura quanto può gl'interessi
dei fratelli, che gli sono carissimi. Ha già fatto uno indirizzo al Ministero
<i>per rimproverarlo di non avere seguito il Granduca, e domandare
il suo ritorno in Firenze</i>. Si è poi costituito <i>in permanenza</i>, ha
creato una commissione perchè sia in corrispondenza continua col
Ministero, e cinque commissarii ec. — Firenze, 5 febbraio 1849.» — (Documenti
dell'Accusa, pag. 193.)
</p>

<p>
<a id="note261" href="#tag261">261.</a> Vedi sopra.
</p>

<p>
<a id="note262" href="#tag262">262.</a> <i>Popolano</i> del 16 febbraio 1849.
</p>

<p>
<a id="note263" href="#tag263">263.</a> <i>Popolano</i> del 14 febbraio 1849.
</p>

<p>
<a id="note264" href="#tag264">264.</a> <i>Popolano</i> del 16 febbraio 1849.
</p>

<p>
<a id="note265" href="#tag265">265.</a> <i>Popolano</i> del 15 febbraio 1849.
</p>

<p>
<a id="note266" href="#tag266">266.</a> «Domenica giunsero varie Deputazioni dalle principali Provincie
col grido di Repubblica sulle labbra.» — (<i>Popolano</i> del 20 febbraio
1849.)
</p>

<p>
<a id="note267" href="#tag267">267.</a> Caino, Mistero. Atto 1.
</p>

<p>
<a id="note268" href="#tag268">268.</a> <i>Monitore</i> del 1 marzo 1849.
</p>

<p>
<a id="note269" href="#tag269">269.</a> A pagg. 102, 105-109 dei Documenti dell'Accusa si trovano traccie
del fiero sospetto in cui era venuto il Barone Ricasoli. L'Archivio
del Ministero conserva le altre carte.
</p>

<p>
<a id="note270" href="#tag270">270.</a>
</p>

<p class="center pad1">
Sir George Hamilton to viscount Palmerston.
</p>

<p class="indr">
«<i>Florence, February 27, 1849.</i>
</p>

<p>
«.... They (Provisional Governement) are obliged however
to submit to a most despotic master, who hourly reminds them of
the chains by which they are held in submission, viz the power of
the clubs. These formidable assemblies govern the Governement. It
is impossible to exaggerate the terror, the poverty and desolation
reigning in this fair city.» — (<i>Correspondence affecting the affairs of
Italy.</i> Part. IV, pag. 174. London, Printed by Harrison and Son.)
</p>

<p>
<a id="note271" href="#tag271">271.</a> <i>Galignani's Messenger</i>. March, Friday, 16, 1849. «A letter from
Florence of the 8 March says, etc.»
</p>

<p>
<a id="note272" href="#tag272">272.</a> Di questa lettera, quantunque porti la firma di Marmocchi, fu
somministrato il concetto da me, come sovente soleva fare; e forse si
custodisce nello Archivio. — Documenti dell'Accusa, pag. 298.
</p>

<p>
<a id="note273" href="#tag273">273.</a> Era notorio allora, ed il Governo non lo ignorava nè poteva
ignorarlo, che grossi legni inglesi incrociassero nelle acque toscane. — Vedi
il <i>Corriere Livornese</i> del 9 febbraio, e il <i>Nazionale</i> del 10 e 12.
</p>

<p>
<a id="note274" href="#tag274">274.</a> Pepe, <i>Histoire des Révolutions d'Italie</i>, pag. 36. — Bruxelles.
</p>

<p>
Cesare Vimercati, officiale di marina austriaco, nella sua <i>Italia
ne' suoi confini e l'Austria ne' suoi diritti, ovvero Rivoluzione e guerra
del 1848</i>, a pag. 39, così ci racconta pure questo fatto. «Il Vice-Presidente
allora prometteva sulla sua parola che gli avrebbe soddisfatti;
ma il Popolo, sapendo per esperienza quanto valevano le promesse,
infuriava gridando: <i>lo vogliamo in iscritto</i>; ed un tal Cernuschi facendosi
avanti obbligava O' Donell a sottoscrivere diversi ordini che
venivano tosto pubblicati per la città, e che qui riportiamo:
</p>

<p class="indl">
«Milano, 18 marzo 1848.
</p>

<p>
«Il Vice-Presidente, vista la necessità assoluta per mantenere
l'ordine, concede al Municipio di armare la Guardia Civica.
</p>

<p class="indr">
«<i>Firmato</i>: Conte <span class="smcap">O' Donell</span>.
</p>

<p>
«La Guardia della Polizia consegnerà le armi al Municipio immediatamente.
</p>

<p class="indr">
«Conte <span class="smcap">O' Donell</span>.
</p>

<p>
«La Direzione di Polizia è destituita, e la sicurezza della città
è affidata al Municipio.
</p>

<p class="indr">
«Conte <span class="smcap">O' Donell</span>.»
</p>

<p>
<a id="note275" href="#tag275">275.</a> Questa sera fummo spettatori d'una di quelle dimostrazioni che
rivelano tutta la bontà nativa del Popolo, la soave arrendevolezza
dell'animo suo.
</p>

<p>
«Il Popolo e la Guardia Nazionale disposti in ordine, a suon di
tamburo, preceduti da splendide bandiere, si recavano a salutare dei
loro voti, dei loro applausi e dell'antico affetto, il nuovo Generale
della Guardia Nazionale di Firenze, il professore Zannetti. La scena
fu lieta e commovente ad un tempo: l'amore delle moltitudini trasfuso
nell'evviva prolungato e universale: la rispondenza dell'acclamato
rivelata con parole tenere, appassionate, interrotte dalla interna
agitazione: l'ora, il luogo, e la solennità della festa, d'una
familiarità popolare.....
</p>

<p>
«Il professore Zannetti..... l'uomo eminentemente italiano, rinnovava
la promessa alla patria di volerla difendere contro tutti i nemici
interni ed esterni col baluardo del proprio petto, del proprio
sangue. Diceva esser degno il Popolo di governarsi da sè stesso, di
raggiungere <i>la più filosofica forma di governo, la Repubblica</i>, quando sappia
contenersi nelle vie dell'ordine, dell'armonia, della fratellanza.
La Guardia Nazionale non dover mai apparire altrimenti che in tutela
della libertà: l'esercito stanziale, gli altri corpi dello Stato, il
Popolo tutto concordare con essa al santissimo fine. E la Toscana
decretare i suoi destini con tranquillo giudizio, secondo il voto universale.
</p>

<p>
«Il Popolo applaudiva a queste parole, interrompendole della
sua approvazione; applaudiva agli abbracci fraterni dati come simbolo
dell'amplesso generale dal professore Zannetti ad un Ufficiale
della Guardia Nazionale, ad un altro della milizia.
</p>

<p>
«Suggellava in quel momento un patto infrangibile d'amore e
d'alleanza coll'esercito, colla Civica antica, colla sorgente e rinnovata
Guardia Nazionale. Poi, ad una semplice preghiera del Generale,
si disperdea, procedendo alle grida di: Viva Zannetti, Viva
la Repubblica, Viva l'Unione con Roma.
</p>

<p>
«Tali sono le tendenze e le volontà del Popolo che si rivelano
ad ogni istante, in qualunque occasione. <i>Noi non sappiamo perchè
gli uomini del Governo e quelli che sono da esso preposti sembrino paventare
questa salutare espansione del Popolo, e s'industrino a rattenerla</i>.
Vanno ripetendo l'<i>ordine</i>, l'<i>ordine</i>, l'<i>armonia</i>. E chi più del
Popolo la sente, la coltiva, l'apprezza? Vanno instillandogli che egli
non abbia a usurpare una soverchia potenza, facendosi rappresentanza
del concetto di tutti, e quasi gl'indicono di porre un freno agli
interni aneliti, che sono la prima rivelazione della verità. E chi
più del Popolo non l'ha da gran tempo compresa questa verità; di
lui che in luogo del monopolio dei privilegiati, ha domandato e domanda
il libero esercizio della sovranità universale? Lo spediscono
dolcemente alle case con raccomandazione di calma taciturna, quasichè
l'aperto grido alla luce del cielo <i>in questo stadio di vita convulsa</i>
e interrotta, — d'organismo politico disfatto e rinnovantesi, — non
fosse un sintomo, una prima e necessaria manifestazione dell'avvenire!
</p>

<p>
«Noi estimiamo, noi apprezziamo sopra tutti il distinto carattere,
le splendidissime doti dell'egregio Zannetti. L'accento paterno
e italiano dell'animo suo trova le vie del nostro cuore come quelle
del Popolo. Lo preghiamo solamente a non lasciarsi trarre dal concetto
dell'armonia fino a quello della profonda quiete, dall'idea della
rispettata legalità fino ad un prolungato e mortale silenzio; — perocchè
egli sa come noi e più di noi, quanto nobili e sante sieno le
ispirazioni del Popolo accompagnate agli evviva per l'illustre cittadino.» — (<i>Costituente
Italiana</i> del 15 febbraio 1849, — <i>Popolano e
Alba</i> del medesimo giorno.)
</p>

<p>
<a id="note276" href="#tag276">276.</a> Nel <i>Galignani's Messenger</i> del marzo 1849, si legge, in certa
lettera datata da Firenze: «after spending some time at Florence in
<i>attempting</i> to effect the fusion of Tuscany with Rome, he at length
repaired to Rome.»
</p>

<p>
<a id="note277" href="#tag277">277.</a> Io sono stato lunga pezza meco stesso esitante se avessi dovuto
citare la opera di Luigi Carlo Farini, come quella, che va deturpata
di molte, e potrei dire infinite macchie. Vi ha chi godrebbe, che concitato
a sdegno, non ingiusto forse, pei molti errori dettati sul conto
mio, e più pel difetto del riguardo, che ogni onesto aver deve a cui
versa in pericolo, io gli facessi rabbuffo tale da intronargli la testa.
Appunto perchè questo spettacolo si cerca, e si vuole, non si ha da
dare; e volta mite la parola a Luigi Carlo Farini, gli dico: «<i>tu hai
peccato molto</i>; se per leggerezza, mi appello da te male informato a
te bene informato: anco verso gl'Imperatori adoperavasi questa
formula, e non l'avevano a male, e tu sai che da Filippo dormente
sendo interposto appello a Filippo svegliato, il re multò sè stesso
nei danni della iniqua sentenza; nè tu, confido, per carità patria, e
per onore al tuo nome, vorrai esser minore del Macedonio; dove
poi, e questo repugno credere, te avesse mosso o tristizia di mente
malvagia, o viltà di anima venduta, allora io dovrei contristarmi
per la Patria, e per te.» Intanto fra i suoi errori, cui a me piace
credere involontarii, non ha potuto negare queste verità: «... Il Mazzini
era giunto il dì stesso che il granduca partiva da Siena, e vi
era stato accolto con grande festa. Egli si era dato a predicare
l'<i>unificazione</i> con Roma, che non voleva chiamar fusione; parola a
lui ed a' suoi esosa, la quale voleva dire lo stesso, ossia non aveva
significato pratico, perchè gli uomini ed i popoli non si fondono
come i metalli per calor di libertà e artificio di eloquenza, nè gli
Stati si unificano per decreto di assemblee. Ma il Guerrazzi non voleva
l'unificazione, e pochissimi erano in Toscana che la volessero;
del che gli stessi ufficiali del governo facevano testimonianza:
sicchè anche in Toscana il Maestri milanese, legato della Repubblica
Romana, faceva poco frutto... Il Mazzini non riesciva a governare
nè coll'autorità sua, nè colle pratiche e le grida de' suoi,
i negozii politici della Toscana. Modesto egli al sembiante, come
ostinato di volontà, desiderava sovra ogni altra cosa fare della Toscana
una provincia della Repubblica Romana: ma questo concetto
coperto sotto la pomposa parola d'<i>unificazione</i> non andava a versi
nè del Guerrazzi, nè del Consiglio di Stato, nè pur dei cittadini più
segnalati per liberali caldezze.» Quello che seguita intorno a Montanelli
e a Mordini <i>non è vero</i>; e finalmente! «... A Roma egli (il
Mazzini) dà sollecita opera a costringer di là Toscana a quella unificazione,
a cui la non si voleva piegare, e vi narra che tutti i Toscani
ne hanno desiderio, sebbene sappia il contrario; e perora e
studia perchè si compia.»
</p>

<p>
<a id="note278" href="#tag278">278.</a> Il mio Difensore mi narra, come l'Accusa per escludere la
violenza si fondi sopra il deposto di due testimoni; e chi sono eglino?
Due Custodi del Ministero. E perchè due soli, e gli altri esclusi? Perchè
questi due come conservati in impiego reputò l'Accusa degni di
fede, i dimessi non parvero sicuri. Badino bene i Ministri ai Custodi
che si mettono dintorno, procurino di tenere strette le chiome alla
Fortuna, perchè il pericolo, che corrono di vederseli mutati in delatori,
e in peggio, è grande davvero. — Ma i Custodi hanno contro il
fatto, il senso comune, copia di testimoni più intelligenti e più degni;
e finalmente intorno alla violenza relativa il Dispaccio della Spedizione
di Portoferraio niente possono deporre perchè essi dichiarano
avere lasciato il posto alle 23 ore, ovvero alle ore 4 e ½ pom., e il
Dispaccio in discorso fu scritto alle 6 pom.
</p>

<p>
<a id="note279" href="#tag279">279.</a> <i>Popolano</i> del 9 febbraio 1849.
</p>

<p>
<a id="note280" href="#tag280">280.</a> Avverti che i Giornali sono scritti il giorno avanti della loro
pubblicazione: così l'Articolo <i>Firenze</i> 14 è pubblicato il 15 febbraio.
</p>

<p>
<a id="note281" href="#tag281">281.</a> <i>Alba</i>, 4 marzo 1849.
</p>

<p>
<a id="note282" href="#tag282">282.</a> <i>Alba</i>, 11 febbraio 1849.
</p>

<p>
<a id="note283" href="#tag283">283.</a> <i>Alba</i>, 12 febbraio 1849.
</p>

<p>
<a id="note284" href="#tag284">284.</a> <i>Popolano</i> del 12 febbraio 1849.
</p>

<p>
<a id="note285" href="#tag285">285.</a> Vedi Documenti dell'Accusa, pag. 193.
</p>

<p>
<a id="note286" href="#tag286">286.</a> Ivi.
</p>

<p>
<a id="note287" href="#tag287">287.</a> <i>Popolano</i> del 12 febbraio 1849.
</p>

<p>
<a id="note288" href="#tag288">288.</a> Ivi.
</p>

<p>
<a id="note289" href="#tag289">289.</a> <i>Popolano</i> del 13 febbraio 1849.
</p>

<p>
<a id="note290" href="#tag290">290.</a> <i>Popolano</i> del 12 febbraio 1849.
</p>

<p>
<a id="note291" href="#tag291">291.</a> <i>Costituente Italiana</i> del 12 febbraio 1849.
</p>

<p>
<a id="note292" href="#tag292">292.</a> <i>Popolano</i> del 10 febbraio 1849.
</p>

<p>
<a id="note293" href="#tag293">293.</a> <i>Popolano</i> del 12 febbraio 1849.
</p>

<p>
<a id="note294" href="#tag294">294.</a> Il <i>Nazionale</i> del 14 febbraio 1849.
</p>

<p>
<a id="note295" href="#tag295">295.</a>  «Il Governo chiama i militi livornesi contro i nemici interni, <i>e
non per una dimostrazione politica. Ella prenderà tutte le misure onde
questo non segua</i>. Presentemente la città è in calma.» — (Dispaccio
telegrafico al Governatore di Livorno, 11 febbraio 1849, in risposta al
Dispaccio telegrafico del medesimo Governatore, che interrogava:
«Si sa che Roma ha proclamata la Repubblica; <i>non sarebbe bene insinuare
a questi militi di proclamare essi pure la Repubblica venendo
a Firenze? Su questo particolare attendo ordini precisi</i>.» — Vedi Documenti,
pag. 481.) — Confrontisi questa domanda con la lettera dello
stesso Governatore <span class="scp">DEL 9 FEBBRAIO 1849</span>, segnatamente con le parole:
«Prevenuto dello arrivo di G. Mazzini atteso su le prime ore del giorno
scorso, e consapevole dei timori che si avevano <i>di un pronunziamento
in senso repubblicano</i>, volsi ogni cura a prevenirlo, e tutto
disposi onde l'illustre Italiano meco prima che al Popolo avesse
colloquio, augurandomi averlo concorde o che le cose procedessero
senza danno nella santa causa comune ec.» — (Documenti, pag. 306.)
Donde si fa manifesto come non vi fosse trama di sorta per rovesciare la
Monarchia, secondochè fantastica l'Accusa; gli ordini del Governo avversassero
la Repubblica, e Mazzini a Livorno sopraggiungesse a caso; la
Costituente <i>fosse messa innanzi per arrestare la tumultuaria proclamazione
della Repubblica</i>, e finalmente che Mazzini a Firenze, mutato
consiglio, non tenne il patto.
</p>

<p>
<a id="note296" href="#tag296">296.</a> <i>Popolano</i> del 13 febbraio 1849.
</p>

<p>
<a id="note297" href="#tag297">297.</a> <i>Popolano</i> del 13 febbraio 1849.
</p>

<p>
<a id="note298" href="#tag298">298.</a> Ivi.
</p>

<p>
<a id="note299" href="#tag299">299.</a> <i>Costituente Italiana</i> del 13 febbraio 1849.
</p>

<p>
<a id="note300" href="#tag300">300.</a> <i>Costituente Italiana</i>, del 13 febbraio 1849.
</p>

<p>
<a id="note301" href="#tag301">301.</a> Dunque Livornesi non vi erano mescolati?
</p>

<p>
<a id="note302" href="#tag302">302.</a> <i>Popolano</i> del 13 febbraio 1849.
</p>

<p>
<a id="note303" href="#tag303">303.</a> <i>Popolano</i> del 13 febbraio 1849.
</p>

<p>
<a id="note304" href="#tag304">304.</a> <i>Costituente Italiana</i> del 14 febbraio 1849.
</p>

<p>
<a id="note305" href="#tag305">305.</a> <i>Popolano</i> del 14 febbraio 1849.
</p>

<p>
<a id="note306" href="#tag306">306.</a> <i>Popolano</i> del 14 febbraio 1849.
</p>

<p>
<a id="note307" href="#tag307">307.</a> <i>Alba</i>, 16-17 febbraio 1849.
</p>

<p>
<a id="note308" href="#tag308">308.</a> <i>Popolano</i> del 15 febbraio 1849.
</p>

<p>
<a id="note309" href="#tag309">309.</a> <i>Popolano</i> del 14 febbraio 1849.
</p>

<p>
<a id="note310" href="#tag310">310.</a> <i>Popolano</i> del 14 febbraio 1849.
</p>

<p>
<a id="note311" href="#tag311">311.</a> <i>Popolano</i> del 13 febbraio 1849.
</p>

<p>
<a id="note312" href="#tag312">312.</a> <i>Popolano</i> del 16 febbraio 1849.
</p>

<p>
<a id="note313" href="#tag313">313.</a> <i>Costituente Italiana</i> del 16 febbraio 1849
</p>

<p>
<a id="note314" href="#tag314">314.</a> Il <i>Popolano</i> del 15 febbraio 1849.
</p>

<p>
<a id="note315" href="#tag315">315.</a> <i>Frusta Repubblicana</i> del 15 febbraio 1849.
</p>

<p>
<a id="note316" href="#tag316">316.</a> <i>Popolano</i> del 15 febbraio 1849.
</p>

<p>
<a id="note317" href="#tag317">317.</a> Documenti dell'Accusa, pag. 308.
</p>

<p>
<a id="note318" href="#tag318">318.</a> Documenti dell'Accusa, pag. 825.
</p>

<p>
<a id="note319" href="#tag319">319.</a> Ivi.
</p>

<p>
<a id="note320" href="#tag320">320.</a> <i>Popolano</i> del 17 febbraio: «(12 detto) — Le popolazioni maremmane
sono tutte in armi, e su questi luoghi l'ex-Granduca non può
sperare nessun favore.» — <i>Popolano</i> del 21 febbraio: «(16) — Gli animi
sono ardenti, e vogliono una volta finirla con un ex-Principe.....»
</p>

<p>
<a id="note321" href="#tag321">321.</a> <i>Popolano</i> del 14 febbraio 1849.
</p>

<p>
<a id="note322" href="#tag322">322.</a> <i>Corriere Livornese</i> del 14 febbraio 1849.
</p>

<p>
<a id="note323" href="#tag323">323.</a> <i>Corriere Livornese</i> del 17 febbraio 1849.
</p>

<p>
<a id="note324" href="#tag324">324.</a> Documenti, pag. 161.
</p>

<p>
<a id="note325" href="#tag325">325.</a> Documenti, pag. 160 e 415.
</p>

<p>
<a id="note326" href="#tag326">326.</a> Documenti, pag. 162. Dispaccio telegrafico del 16 febbraio.
</p>

<p>
<a id="note327" href="#tag327">327.</a> Documenti dell'Accusa, pag. 326. «<i>Il Popolano continuerà sempre
ad essere il Monitore del Circolo del Popolo di Firenze</i>.» (<i>Popolano</i>, 6
febbraio 1849.)
</p>

<p>
<a id="note328" href="#tag328">328.</a> «Questa mattina (17 febbraio) a ore 10 a.m. circa è partito da
Livorno per Maremma un battaglione di Volontarii livornesi comandato
dal maggiore Guarducci.» — (<i>Popolano</i> del 18 febbraio 1849.)
</p>

<p>
<a id="note329" href="#tag329">329.</a> Documenti dell'Accusa, pag. 300. Rapporto Guarducci a C. Pigli
da Rosignano, del 18 febbraio 1849.
</p>

<p>
<a id="note330" href="#tag330">330.</a> «Faccia subito partire per Pontedera i Cavalleggieri; e li dia
ordine che si <i>mettino</i> sotto il mio comando, perchè domani <i>penso</i>
partire per la Maremma.» — <i>17 febbraio 1849.</i>
</p>

<p>
<a id="note331" href="#tag331">331.</a>  «Petracchi a Guerrazzi: — Ricevo in questo momento un Dispaccio
dal Pigli che dice: Torni immediatamente. È vero, si tenta
un colpo a Pietrasanta, ma non riuscirà. Nulladimeno è necessario
che i buoni Livornesi sieno in <i>Livorno</i>. — Cosa devo fare? ho bisogno
d'istruzioni, e sollecitamente.» — <i>18 febbraio 1849, ore 11 a. m.</i>
</p>

<p>
Mazzoni, non io, dà il medesimo ordine a Petracchi, ma dopo.
</p>

<p>
«Petracchi a Pigli: — In questo momento ricevo un Dispaccio dal
Presidente Mazzoni, che mi ordina partire per Livorno.» — <i>18 febbraio
1849, ore 12, m. 45.</i>
</p>

<p>
Dunque Pigli ordinava prima, e indipendentemente dal Governo.
</p>

<p>
<a id="note332" href="#tag332">332.</a> Pag. 161, 165, 415.
</p>

<p>
<a id="note333" href="#tag333">333.</a> Documenti dell'Accusa, pag. 166.
</p>

<p>
<a id="note334" href="#tag334">334.</a> «Ill. sig. Prefetto.
</p>

<p>
Mando a Grosseto, come il Governo superiore mi ordina, 12 Municipali
guidati da un Tenente, e alquanti Artiglieri nazionali, e di
linea. La prevengo, che <i>domattina a qualche ora partiranno</i> da Livorno
2 Compagnie di Guardia Nazionale dirette a Santo Stefano,
e che nello <i>stesso giorno di domani</i> procederanno nella stessa direzione
altre forze militari provenienti da Firenze, e capitanate dal
Gen. D'Apice, — È inutile ec. — <i>Livorno 14 febbraio 1849, ore 11 di
sera</i>. — <span class="smcap">Pigli</span>.»
</p>

<p>
<a id="note335" href="#tag335">335.</a> Documenti, pag. 295.
</p>

<p>
<a id="note336" href="#tag336">336.</a> In proposito di corrispondenze qui cade in acconcio raccontare
come (e il modo ignoro, ma anche da ciò si argomenti se convenisse
andare cautelati) il Circolo del Popolo intraprendesse un plico diretto
da Gaeta al sig. Boiti impiegato nella Posta delle lettere di Livorno,
e recatolo al Governo instò perchè lo Ufficiale si destituisse. Doleva
grandemente tanto a me, che al buono Adami, piegare sotto la dura
legge, ma e' fu forza pel momento subirla. Il sig. Consigliere Ronchivecchi,
curatore del giovane, sollecito degl'interessi di quello e della famiglia
cui apparteneva, poco bene provveduta a sostanza, raccomandava
il giovane nello impiego si restituisse; ed io risposi subito, che
volentieri, imperciocchè non era stato remosso per noi, bensì dalla
prepotenza della Fazione soverchiante; però bisognare, che alcun poco
di tempo passasse onde non fare un peggio; al fine, quando mi parve
capitato il destro, reintegrai il sig. Boiti nello ufficio con grande contentezza
della sua famiglia e del sig. Ronchivecchi, il quale parmi venisse
due volte, ma certamente una, per conferire meco su questo negozio,
e ringraziarmi. — Di questo fatto, della umanità di riceverlo,
dell'ottima mente a soddisfarlo, e dei discorsi intorno la violenza che
la Fazione esercitava sul Governo, chi meglio può testimoniare del
sig. Consigliere Ronchivecchi? — Così mi adoperava io a preservare
da ogni offesa della Fazione la famiglia degl'impiegati; e se me salutassero
allora una seconda Provvidenza, pensatelo voi!... Ma in quel
tempo l'ora della ingratitudine non era suonata.
</p>

<p>
<a id="note337" href="#tag337">337.</a> Rapporto del Governatore del 9 pervenuto al Governo il 10 febbraio:
(Documenti dell'Accusa, pag. 306.) «.... cui concedo — munizioni
da bocca e da fuoco, non che lire 10,000 tolte <i>dalla Cassa della Dogana</i>
e delle quali sarà reso conto, mentre d'altronde <i>negarle sarebbe
stato un contrastare per diffalta di mezzi al conseguimento del fine</i>».
</p>

<p>
<a id="note338" href="#tag338">338.</a> Rapporto del 13 febbraio 1849. Documenti dell'Accusa, pag. 309.
</p>

<p>
<a id="note339" href="#tag339">339.</a> Detto Rapporto.
</p>

<p>
<a id="note340" href="#tag340">340.</a> Documenti dell'Accusa, pag. 309.
</p>

<p>
<a id="note341" href="#tag341">341.</a> I Documenti dell'<i>Accusa</i>, a pagine 320, contengono la prova contraria
a quanto immagina l'<i>Accusa</i>. Il Governatore Pigli nel 21 febbraio
1849 chiede <i>di aggiungere una colonna di 100 Volontarii ai Municipali
mandati ad Orbetello, facendoli condurre dal sig. La Cecilia</i>. Questo
Documento pertanto dimostra: 1º Che nè il Governatore nè La Cecilia
avevano ricevuto incarico di Spedizione alcuna, perchè altrimenti il
Pigli non aveva bisogno di essere autorizzato a mandare 100 Volontarii;
2º Che il Governatore bene era stato commesso a ragunare
gente scelta, non già a spedirla, molto meno a darle capi di sua volontà;
3º Che la proposta era mossa per avventura allo scopo che non
gli venisse rampognato il fatto come <i>uno dei soliti spropositi</i>; quale era
stato lo arbitrario, comecchè poco dannoso, invio di La Cecilia in Maremma.
</p>

<p>
<a id="note342" href="#tag342">342.</a> Dell'ingegno di Gio. La Cecilia, decisamente antipatico a qualunque
subiezione, ostinato a fare a modo suo, e a confondere ogni
ordinamento, mi porge prova certa lettera rinvenuta tra le mie carte
in Livorno. Il Municipio mi aveva incumbensato della organizzazione
della Guardia Civica; io consentiva, compiacendo al voto del Popolo,
incumbensare La Cecilia di talune attribuzioni: questi le usurpa tutte,
e subito; anzi <i>arriva perfino a pubblicare notificazioni col mio nome
senza pure consultarmi!</i> Il Gonfaloniere mi mandava la lettera seguente,
che io partecipava a La Cecilia con la nota che vi si legge a
tergo: sono testimoni informati del fatto Fabbri e Baganti, ed altri
parecchi:
</p>

<p class="indl">
«Illustriss. Signore
</p>

<p>
«Leggo nella Notificazione o Avviso di questo giorno, che le
forme per la elezione degli Uffiziali, sotto-Uffiziali ec., devono essere
indicate dal Municipio; ciò è contrario alla Notificazione del 9 settembre,
poichè in essa vien detto che <i>in tutto quello che non è contemplato
nel presente Regolamento s'intende supplito dalla legge e dagli
ordini in vigore relativi alla Guardia Civica Toscana</i>.
</p>

<p>
«Ora non trovandosi nulla in proposito su detta Notificazione
mi sembra che si debba tenere il sistema antico delle schede ec.
per quanto lungo, e nojoso.
</p>

<p>
«Le sono rispettosamente
</p>

<p>
«Di VS. Ill.
</p>

<p class="indl">
«Dalla Comunità di Livorno, il 27 settembre 1848.
</p>

<p class="indr">
            <span style="margin-right: 2em">«Devotis. Servitore</span><br />
«<span class="smcap">Avv. L. Fabbri</span> <i>Gonfaloniere</i>.
</p>

<p>
«All'Ill. Sig. <span class="smcap">Avv. F.-D. Guerrazzi</span> Livorno.»
</p>

<p>
(<i>In margine</i>) «A. C.
</p>

<p>
«Non è mia colpa tutto questo apparato di solennità, ma del
Diplomatico Baganti. — L. F.»
</p>

<p>
(<i>A tergo</i>) «Come rispondere alla qui aggiunta? Questa Notificazione
di stamani io non l'ho neppure vista. — E ciò dipende sempre
perchè voi organizzatori disorganizzate ogni cosa, repugnando fare
sempre capo a un centro. Io taccio per non parere geloso di prerogative;
ma voi siete imbroglioni per eccellenza. Non sono io incaricato
con Petracchi della Guardia Civica? Dunque perchè mandi tutti
i fogli in Comunità? anzi ve li porti tu stesso? Perchè fai Notificazioni
in mio nome senza che pure le legga? Così non va BENE.
</p>

<p class="indr">
«F. D. G.»
</p>

<p>
<a id="note343" href="#tag343">343.</a> <i>Corriere Livornese</i> del 9 marzo 1849.
</p>

<p>
<a id="note344" href="#tag344">344.</a> Documenti, pag. 498.
</p>

<p>
<a id="note345" href="#tag345">345.</a> Ivi.
</p>

<p>
<a id="note346" href="#tag346">346.</a> Documenti, pag. 426.
</p>

<p>
<a id="note347" href="#tag347">347.</a> Documenti, pag. 427.
</p>

<p>
<a id="note348" href="#tag348">348.</a> Ivi.
</p>

<p>
<a id="note349" href="#tag349">349.</a> Documenti, pag. 496.
</p>

<p>
<a id="note350" href="#tag350">350.</a> Documenti, pag. 499.
</p>

<p>
<a id="note351" href="#tag351">351.</a> Documenti, pag. 428. Dispacci telegrafici del 5 marzo 1849.
</p>

<p>
<a id="note352" href="#tag352">352.</a> Documenti, pag. 499.
</p>

<p>
<a id="note353" href="#tag353">353.</a> Documenti, pag. 500.
</p>

<p>
<a id="note354" href="#tag354">354.</a> Documenti, pag. 429.
</p>

<p>
<a id="note355" href="#tag355">355.</a> Documenti, pag. 433.
</p>

<p>
<a id="note356" href="#tag356">356.</a> «Concertate il mutamento della Municipale di Livorno con Firenze,
e subito qui la ridurremo. Create le altre due Compagnie, o
date promessa d'imminente formazione.» (Dispaccio telegrafico del 5
marzo 1849. Documenti, pag. 428.) — «Consigli di prudenza hanno fatto
inviare il primo reggimento in città amicissima. Piace il disarmo.» — (Dispaccio
telegrafico dell'8 marzo. Documenti, pag. 430.)
</p>

<p>
<a id="note357" href="#tag357">357.</a> Medesimo Dispaccio.
</p>

<p>
<a id="note358" href="#tag358">358.</a> «Sulla voce della partenza della Municipale Livornese per Firenze,
alcuni del Popolo hanno mormorato, <i>che i Fiorentini venivano
qua per opprimere la libertà</i>.» — (Dispaccio telegrafico del
Marmocchi 6 marzo 1849. Documenti, pag. 500.)
</p>

<p>
<a id="note359" href="#tag359">359.</a> «<i>Perchè ad arte si era sparso, che io veniva incaricato di far
fuoco sul Popolo, come già (dicevasi) avevo io fatto sul Popolo pistoiese</i>.» — (Rapporto
del Tenente Colonnello Reghini al Generale
D'Apice, del 9 marzo 1849. Documenti, pag. 69.)
</p>

<p>
<a id="note360" href="#tag360">360.</a> Si noti che ricorrevano al solito rimedio adoperato in simili
frangenti per tutelare la vita minacciata dei cittadini.
</p>

<p>
<a id="note361" href="#tag361">361.</a> Dispaccio telegrafico del 9 marzo 1849. Documenti, pag. 430.
</p>

<p>
<a id="note362" href="#tag362">362.</a> Documenti, pag. 430.
</p>

<p>
<a id="note363" href="#tag363">363.</a> Documenti, pag. 431.
</p>

<p>
<a id="note364" href="#tag364">364.</a> Lettera del Generale D'Apice. Documenti, pag. 70.
</p>

<p>
<a id="note365" href="#tag365">365.</a> E questo dimostra quanto tuttora potessero i Circoli.
</p>

<p>
<a id="note366" href="#tag366">366.</a> Dispaccio telegrafico del 12 marzo 1849. Documenti, pag. 502.
</p>

<p>
<a id="note367" href="#tag367">367.</a> Dispacci telegrafici. Documenti, pag. 433.
</p>

<p>
<a id="note368" href="#tag368">368.</a> Ivi.
</p>

<p>
<a id="note369" href="#tag369">369.</a> Documenti, pag. 431.
</p>

<p>
<a id="note370" href="#tag370">370.</a> Dispacci telegrafici. Documenti, pag. 432.
</p>

<p>
<a id="note371" href="#tag371">371.</a> Dispacci telegrafici del Prefetto Martini, e del Comandante di
Piazza Barli. Documenti, a pag. 432 e 503.
</p>

<p>
<a id="note372" href="#tag372">372.</a> Perchè non fuggivi? — domandano ora i Giudici. — Allora, io
domando a loro, avreste voi interrogato così?
</p>

<p>
<a id="note373" href="#tag373">373.</a> Dispacci telegrafici del 13 marzo 1849. Documenti, pag. 433.
</p>

<p>
<a id="note374" href="#tag374">374.</a> Documenti, pag. 503.
</p>

<p>
<a id="note375" href="#tag375">375.</a> Vedi Documenti, pag. 506-507.
</p>

<p>
<a id="note376" href="#tag376">376.</a> Dispaccio telegrafico del 18 marzo. Documenti, pag. 437.
</p>

<p>
<a id="note377" href="#tag377">377.</a> Documenti dell'Accusa, pag. 787.
</p>

<p>
<a id="note378" href="#tag378">378.</a> Documenti dell'Accusa, pag. 530.
</p>

<p>
<a id="note379" href="#tag379">379.</a> Il lettore benevolo avrà in mente: 1º La sentenza contenuta
nella lettera di Carlo Pigli diretta a me l'11 ottobre 1848: «<i>Noi vogliamo
la Costituzione sincera, e la strada di ogni civile progresso
sgombra da ogni impaccio di vile egoismo</i>;» 2º Il Rapporto del medesimo,
9 febbraio 1849, il quale, dietro le mie istruzioni contenute nel
Dispaccio telegrafico del 31 gennaio 1849, si affaticava a impedire che
Mazzini provocasse la gente a tumultuaria Repubblica: «Prevenuto dello
arrivo di Giuseppe Mazzini atteso su le prime ore del giorno scorso, e
fatto consapevole dei timori <i>che si avevano di un pronunziamento repubblicano,
volsi ogni cura a prevenirlo</i>, e tutto disposi onde l'illustre
Italiano meco prima che al Popolo avesse colloquio, augurandomi
averlo concorde a che le cose procedessero senza danno alla santa
causa comune.... Convocai presso di me lo Stato-Maggiore della
Guardia Civica ed i migliori patriotti, tra i quali D'Apice, La Cecilia,
ed Antonini, sempre tacendo la causa delle mie inquietudini,
finchè, affrettata la venuta di Mazzini in Palazzo, <i>nello intendimento
di porre a profitto</i> la sua influenza, svelai il segreto e le mie vedute,
alle quali egli ed ogni altro aderirono..... Mazzini comunicò la
fuga del Principe, e <i>tosto grida di gioia e di Repubblica</i> proruppero;
ma egli proseguendo dominò così le menti, da tutti ridurre concordi ad
acclamare la Costituente.» (Documenti dell'Accusa, pag. 38, 305, 307.) — Accusa,
Giudici decidenti, fin qui o come avete fatto a sostenere, che
alle più stemperate voglie della Fazione io mi opponessi tardi, — dopo
le sorti infelici della guerra italiana, — ai conforti del Ministro
Inglese? — Accusato accuso; io vi traduco davanti il Tribunale della coscienza
pubblica, mio giudice e vostro, e v'intimo a giustificarvi delle
vostre imputazioni.
</p>

<p>
<a id="note380" href="#tag380">380.</a> «Carissimo. Vi scrivo di letto dove ho dovuto rifugiarmi. La
lama rode il fodero; ma qualche Santo aiuterà. Piacemi il vostro
ardore, ma <i>ricordate che bisogna avere prudenza e gravità grandissime</i>....
Grande è il carico che abbiamo sopra le spalle, ma non inferiore
all'animo nostro, e <i>consiste nei rendere amabile la libertà, mostrando
com'essa sia principio di ordine troppo diverso dal Varsoviano ec.» — 11
febbraio 1849</i>.
</p>

<p>
<a id="note381" href="#tag381">381.</a> Dispacci telegrafici nei Documenti dell'Accusa, pag. 413, 480.
</p>

<p>
<a id="note382" href="#tag382">382.</a> <i>Monitore Toscano</i> dell'11 febbraio 1849.
</p>

<p>
<a id="note383" href="#tag383">383.</a> Documenti dell'Accusa, pag. 547.
</p>

<p>
<a id="note384" href="#tag384">384.</a> Documenti, pag. 281. Non si conosce dai Documenti dell'Accusa la
data di questa deliberazione, ma certo deve avere tenuto dietro al
Decreto pressochè immediatamente.
</p>

<p>
<a id="note385" href="#tag385">385.</a> Documenti, pag. 414.
</p>

<p>
<a id="note386" href="#tag386">386.</a> Documenti. Dispaccio telegrafico dell'11 <i>febbraio</i> 1849, o. 5, m. 25.
</p>

<p>
<a id="note387" href="#tag387">387.</a> Documenti, pag. 167.
</p>

<p>
<a id="note388" href="#tag388">388.</a> <i>Monitore</i> del 12 febbraio 1849.
</p>

<p>
<a id="note389" href="#tag389">389.</a> Documenti, pag. 329.
</p>

<p>
<a id="note390" href="#tag390">390.</a> Documenti, pag. 107.
</p>

<p>
<a id="note391" href="#tag391">391.</a> <i>Costituente</i> del 13 febbr. 1849.
</p>

<p>
<a id="note392" href="#tag392">392.</a> <i>Popolano</i> del 14 febbr. 1849.
</p>

<p>
<a id="note393" href="#tag393">393.</a> Documenti, pag. 330.
</p>

<p>
<a id="note394" href="#tag394">394.</a> <i>Popolano</i>, 14 febbraio 1849.
</p>

<p>
<a id="note395" href="#tag395">395.</a> <i>Costituente</i>, 14 febbraio 1849.
</p>

<p>
<a id="note396" href="#tag396">396.</a> <i>Popolano</i>, 15 febbraio 1849.
</p>

<p>
<a id="note397" href="#tag397">397.</a> Rusconi, opera citata.
</p>

<p>
<a id="note398" href="#tag398">398.</a>
</p>

<div class="poem">
<p class="i2">Io vidi certo, ed ancor par ch'io 'l veggia,</p>
<p>Un busto senzo capo andar, sì come</p>
<p>Andavan gli altri della trista greggia.</p>
<p class="i2">E il capo tronco tenea per le chiome</p>
<p>Presol con mano, a guisa di lanterna.</p>
<p class="i6"><span class="smcap">Dante</span>, <i>Inferno</i>, XXVIII.</p>
</div>

<p>
<a id="note399" href="#tag399">399.</a> Il nome di questo Sacerdote mi cade adesso in mente: lo citerò
testimone.
</p>

<p>
<a id="note400" href="#tag400">400.</a> La lettera a Giorgio Manganaro amico mio, e prestantissimo
uomo, dice:
</p>

<p class="indl">
«Amico
</p>

<p>
«Vedi lettera di Prete birbo: sorveglia se vi è Frugoni, e si
cacci via. — Sai tu, che ci è di nuovo? La Cecilia mi propone di
dare la Toscana al Piemonte, e andare a Roma per intrigare in
proposito. Vedi fede! Questa lettera si depositi negli Archivii della
Polizia.»
</p>

<p class="indr">
«<span class="smcap">Guerrazzi.</span>»
</p>

<p>
(La lettera non ha data; dal marchio postale sembra impostata
il 5 aprile 1849.)
</p>

<p>
<a id="note401" href="#tag401">401.</a> Dicono, che questa rarità costi da 3000 scudi di stampa! <i>Pater,
ignosce illis</i>, — con quello che seguita. Ma via, quando la finanza è
gaia, si può spendere a soddisfare qualche capriccio.
</p>

<p>
<a id="note402" href="#tag402">402.</a> Dispacci telegrafici. Documenti, pag. 483.
</p>

<p>
<a id="note403" href="#tag403">403.</a> Documenti, pag. 287 e 488.
</p>

<p>
<a id="note404" href="#tag404">404.</a> Documenti dell'Accusa, pag. 285, 287, 488, 845.
</p>

<p>
<a id="note405" href="#tag405">405.</a> A questo fatto accennano le parole della mia lettera del 23 febbraio
riportata nei Documenti a pag. 847: «Stamani mi sono mosso
da Camajore col Generale D'Apice, e sono arrivato a Pietrasanta.
Poco dopo, è arrivata la Colonna condotta dal Maggiore Petracchi;
la quale, preso un poco di ristoro, <i>si dirige immediatamente verso Viareggio.
Qui attendo il Generale D'Apice</i>.»
</p>

<p>
<a id="note406" href="#tag406">406.</a> Documenti, pag. 111.
</p>

<p>
<a id="note407" href="#tag407">407.</a> Documenti, pag. 483.
</p>

<p>
<a id="note408" href="#tag408">408.</a> Documenti, pag. 482.
</p>

<p>
<a id="note409" href="#tag409">409.</a> Si accenna alla pioggia che cadde breve ora innanzi alla battaglia
di Cavinana, e fu il Principe di Oranges, che vedendo piovere
mentre i soldati bevevano disse: «Soldati! Noi non anderemo punto
imbriachi alla guerra contro i nemici, poichè con tanto favore Iddio
ci adacqua con le sue sante mani il vino.»
</p>

<p>
<a id="note410" href="#tag410">410.</a> <i>Costituente Italiana</i>, 19 febbrajo 1849.
</p>

<p>
<a id="note411" href="#tag411">411.</a> Questa sentenza poi non fu stampata, ma bandita a voce di
Popolo e affissa manoscritta per le cantonate.
</p>

<p>
<a id="note412" href="#tag412">412.</a> <i>Il Nazionale</i>, 18 febbrajo 1849.
</p>

<p>
<a id="note413" href="#tag413">413.</a> <i>Il Conciliatore</i>, 18 febbraio 1849.
</p>

<p>
<a id="note414" href="#tag414">414.</a> <i>Il Conciliatore</i>, 19 febbraio 1849.
</p>

<p>
<a id="note415" href="#tag415">415.</a> La <i>Costituente Italiana</i>, 22 febbrajo 1849.
</p>

<p>
<a id="note416" href="#tag416">416.</a> Tutti questi Proclami sono stampati a pag. 836-837 del Volume
dei Documenti.
</p>

<p>
<a id="note417" href="#tag417">417.</a> Dispaccio telegrafico, a pag. 420 dei Documenti.
</p>

<p>
<a id="note418" href="#tag418">418.</a> <i>Corriere Livornese</i> del 19 Febbraio 1849.
</p>

<p>
<a id="note419" href="#tag419">419.</a> Documenti, pag. 485.
</p>

<p>
<a id="note420" href="#tag420">420.</a> Ivi.
</p>

<p>
<a id="note421" href="#tag421">421.</a> «I Sanesi in questo momento, <i>codini</i> o <i>non codini</i>, sono tutti
Repubblicani: — quello che non aveva fatto la ragione ha fallo la paura.» — (Lettera
<i>riservata</i> al Ministro dell'Interno. — Vedi Documenti
a pag. 215.) — In cotesta lettera si leggono le seguenti espressioni, le
quali l'Accusa non mancò distinguere con carattere italico: «Dal Rapporto
straordinario di questa Prefettura vedrete cosa si è operato
per <i>secondare le superiori disposizioni, e per ispingere la Città a seguitare
il movimento repubblicano</i>.» Superiori disposizioni di cui? Del
Governo no, dacchè al movimento repubblicano si opponeva. Il Rapporto
della Prefettura di Siena, che si legge nella medesima pagina,
ed è documento officiale, dichiara avere <i>agito nello interesse</i>, non
già <i>per ordine</i>, del Governo. Che qualcheduno della sua carica abusasse,
può darsi; questo accade in ogni Governo, e considerati i tempi
e gli umori degli uomini, tanto più era da aspettarlo nel nostro;
ma io amo credere piuttosto, che lo scrivente la lettera <i>riservata</i> accennasse
a disposizioni <i>superiori</i> simili a quelle che imprimevano
moto alle operazioni del Governo di Livorno; e però a me intieramente
estranee.
</p>

<p>
<a id="note422" href="#tag422">422.</a> Documenti, pag. 320-846.
</p>

<p>
<a id="note423" href="#tag423">423.</a> Documenti, pag. 848.
</p>

<p>
<a id="note424" href="#tag424">424.</a> Lamartine, <i>Histoire de la Révolution de</i> 1848. Bruxelles, 1849
Tomo I, pag. 237.
</p>

<p>
<a id="note425" href="#tag425">425.</a> <i>Histoire de la Révolution</i>, tomo I, pag. 160, edizione citata.
</p>

<p>
<a id="note426" href="#tag426">426.</a> Luigi Blanc, <i>Histoire de la Révolution</i>, edizione citata, tomo II,
pag. 462.
</p>

<p>
<a id="note427" href="#tag427">427.</a> Thiers, <i>Révolution française</i>, edizione citata, t. 1, p. 166.
</p>

<p>
<a id="note428" href="#tag428">428.</a> <i>Alba</i> del dì 11 febbraio 1849.
</p>

<p>
<a id="note429" href="#tag429">429.</a> Thiers, <i>Histoire de la Révolution</i>, Cap. 4. Convention.
</p>

<p>
<a id="note430" href="#tag430">430.</a> Guizot, <i>De la Justice politique</i>, edizione citata, pag. 27.
</p>

<p>
<a id="note431" href="#tag431">431.</a> Thiers, Opera citata, pag. 162.
</p>

<p>
<a id="note432" href="#tag432">432.</a> Hume, <i>Storia d'Inghilterra</i>. Capolago. Cap. 60, p. 336
</p>

<p>
<a id="note433" href="#tag433">433.</a> Thiers, Opera citata, tomo II, p. 570.
</p>

<p>
<a id="note434" href="#tag434">434.</a> <i>Couardise mère de la cruauté</i>. Montaigne, c. 27, l. 2.
</p>

<p>
<a id="note435" href="#tag435">435.</a> Lamartine, <i>Les Girondins</i>. Bruxelles, 1847, tomo III, pag. 271.
</p>

<p>
<a id="note436" href="#tag436">436.</a> Thiers, <i>Histoire de la Révolution</i>, edizione citata, t. 2, c. 4.
</p>

<p>
<a id="note437" href="#tag437">437.</a> <i>Attesochè</i> 21 del Decreto del 10 giugno 1850, altrove citato.
</p>

<p>
<a id="note438" href="#tag438">438.</a> Nel confronto storico contenuto in questo paragrafo, quantunque
io abbia citato varii scrittori, avverto essermi giovato principalmente
della opera del sig. De Barante, che conosco per via dei brani riportati
nel Giornale dei <i>Débats</i>.
</p>

<p>
<a id="note439" href="#tag439">439.</a> Documenti, pag. 490.
</p>

<p>
<a id="note440" href="#tag440">440.</a> Documenti dell'Accusa.
</p>

<p>
<a id="note441" href="#tag441">441.</a> «<i>Pietrasanta</i>, 20 febbraio. — Questa città è stata posta dal De
Laugier in istato d'assedio; domani si teme la legge stataria; è stata
proibita la dispensa dei Giornali; pattuglie di Linea e Veliti percorrono
la città guarnita da 400 uomini e da una batteria. Sono venute
delle Compagnie dalla Lunigiana, <i>si crede che l'abbandoneranno tutta
a discrezione del Tedesco</i>. — Sono state spedite delle forze a Viareggio,
a Camaiore, e verso Monte di Chiesa. — Il popolo accusa di
tutti questi mali lo spirito retrogrado di alcuni cittadini.» — (<i>Monitore
Toscano</i> del 21 febbraio.) — Anche qui è di necessità la corrispondenza
officiale intera: per bene giudicare un fatto bisogna conoscere
esattamente le cause che lo produssero, e le circostanze che lo accompagnarono.
</p>

<p>
<a id="note442" href="#tag442">442.</a> «Altri errori e non pochi, sebbene meno gravi, ha commesso
il Governo Provvisorio, errori che han tenuto il Popolo sospeso e timoroso,
errori che han fatto correr rischio alla città di vedersi innaffiata
di sangue cittadino, — e qui vogliamo alludere allo abbandono
fatale in cui per varii giorni fu lasciata la truppa in balía di
capi spergiuri o mal fidi; errori che han fatto nascere la reazione
laddove non era che malcontento, — e qui vogliamo alludere alla
incuria con che il Governo ha lasciato in balía di sè stesse le provincie,
vogliamo alludere alla sua inerzia inescusabile nello scaldarsi
le vipere in seno, lasciando al maneggio degli affari, alla vigilanza
della pubblica sicurezza, al mantenimento delle leggi, uomini ligii
allo antico ordine di cose, uomini sordidi e ignoranti, uomini o traditori
od infami.» — (<i>Il Popolano</i>, 14 febbraio 1849.) — Se questi
erano i peccati veniali, ogni uomo può immaginare quali mai dovevano
essere i mortali.
</p>

<p>
<a id="note443" href="#tag443">443.</a> <i>Il Popolano</i>, 14 febbraio 1849.
</p>

<p>
<a id="note444" href="#tag444">444.</a> <i>Monitore</i> del 20 febbraio 1849. — <i>Alba</i> del 21 febbraio 1849.
</p>

<p>
<a id="note445" href="#tag445">445.</a> Prova di questo, e, molto più, prova dell'animo disposto a partire
quando avessi potuto farlo senza pericolo della Patria e di me, sta
appunto nello invio dei familiari e delle cose più necessarie a Livorno:
«Al Governatore di Livorno. — Mandi a casa mia ordinando a Maria
che faccia valigia, o valigie di vesti, biancherie, e scarpe, e quanto
altro per me, e pel nipote <i>può occorrere</i>, e spedisca immediatamente
a Lucca al Palazzo della Prefettura. <span class="smcap">Guerrazzi</span>.» — (<i>Dispaccio telegrafico</i>
del 20 febbraio 1849. — Documenti dell'Accusa, pag. 421.)
</p>

<p>
<a id="note446" href="#tag446">446.</a> A questa disposizione dell'animo, e a questo fatto accennano
l'espressioni del Proclama del 20 febbraio 1849: «Quanti sentono in
cuore affetto alla Patria e alla Libertà, con tanto sudore e con tanto
sangue acquistata, sappiano fare com'essi: <i>prendano un'arme, e accorrano
a difenderle</i>.»
</p>

<p>
<a id="note447" href="#tag447">447.</a> Documenti dell'Accusa.
</p>

<p>
<a id="note448" href="#tag448">448.</a> Avverti, che questo conto incomincia dal 22 febbraio e va al 27
del medesimo mese. Altrove ho detto da chi, e perchè questo conto
fosse stato pagato.
</p>

<p>
<a id="note449" href="#tag449">449.</a> Documenti dell'Accusa, pag. 288.
</p>

<p>
<a id="note450" href="#tag450">450.</a> Notai altrove come il Segretario cav. Allegretti scrivesse al
signor Biavati, che guaio grande sarebbe venuto addosso alla Toscana,
se io avessi abbandonato il Governo; ora avverto, secondo che la
memoria mi viene ricordando, come sovente, andato a prendere il
signor Adami per recarci a casa insieme, incontrassi nella sua stanza il
Segretario cav. Menzini, e quivi trattenendomi alquanto lamentava
le soverchie fatiche, e la non sopportabile contesa contro lo impeto
della Setta prevalente, e apriva l'animo mio deliberato a scansarmi
appena me ne capitasse sicuro il destro; alle quali proteste il Segretario
Menzini commosso mi pregava a mutare consiglio, imperciocchè se io
avessi ciò fatto poteva stare sicuro, che tutti i buoni impiegati mi
avrebbero tenuto dietro. Crederei far torto al signor Menzini uomo di
molta sufficienza, e di ottima indole, se lo confortassi a non volersi
dimenticare, mentre io mi disfaccio in prigione, quello ch'egli mi diceva
in Palazzo.
</p>

<p>
<a id="note451" href="#tag451">451.</a> Documenti, pag. 208.
</p>

<p>
<a id="note452" href="#tag452">452.</a> Documenti, pag. 321. Il Dispaccio occorre a pag. 296.
</p>

<p>
<a id="note453" href="#tag453">453.</a> Invero non penso che per me sarebbonsi usati tre infiniti uno
dopo l'altro della medesima desinenza: «<i>cospirare</i> a <i>turbare</i> l'ordine,
che dice <i>raccomandare</i>.» E certamente poi non avrei scritto la frase:
«<i>l'Ammiraglio, che s'impedisce</i>,» ch'è solennissimo svarione grammaticale;
ma sì <i>l'ammiraglio che impedisce</i>.
</p>

<p>
<a id="note454" href="#tag454">454.</a> <i>Edinburgh Review</i>, citata altrove.
</p>

<p>
<a id="note455" href="#tag455">455.</a> Hume, <i>Storia d'Inghilterra</i>, cap. 72.
</p>

<p>
<a id="note456" href="#tag456">456.</a> «Ah! on ne fait pas de l'autorité avec du gouvernement, avec
de l'administration toute seule. On ne fait pas de la prospérité avec
de la compression ou avec de la prospérité matérielle seulement. On
ne fait de l'autorité qu'avec les principes, les hommes, les vertus
de l'autorité.» E lo bandisce De Falloux, l'ardente realista, all'Assemblea
di Francia, nella Discussione del 13 luglio 1851, intorno alla
necessità del rivedere la Costituzione.
</p>

<p>
<a id="note457" href="#tag457">457.</a> Non è fuori di proposito avvertire, che il <i>Monitore Toscano</i> del 22
febbraio avvisava la partenza del Granduca senza riflessioni, senza
dimostranza alcuna, che rivelasse contento di scopo ottenuto: «Riceviamo
da Grosseto la seguente notizia officiale. Leopoldo II, dopo
avere imbarcato tutto il suo equipaggio, e dopo aver tenuto un lungo
Consiglio con i Ministri Esteri presenti a Santo Stefano, si è recato
a bordo del Vapore inglese <i>Bull Dog</i> insieme alla sua famiglia e
parte del seguito. Ciò accadeva a 10 pom. precise.» Ma quello che
più importa è, che Giovanni Sordini, che fu ospite di Sua Altezza,
invece di perdere la fiducia del Governo, con molta querimonia della
Fazione Repubblicana, fu messo a parte della Commissione di Sicurezza
pubblica, e non incontrarono molestia il Nieto e il Lambardi,
che si erano mostrati devoti al Principe nell'ora della sventura.
Ed eccone la prova: «Vedete, che cosa vuol dire, che il Governo
Provvisorio non abbia impiegati fedeli al suo servizio. Con un Tenente
del Porto <i>granduchista</i> per eccellenza, ed uno dei primarii, e
più furbi reazionarii, non potrà sapere mai nulla. E per aggiunta
questo Tenente è, come sapete, anche Gonfaloniere. Nel Comitato
di pubblica Sicurezza vi è il Sordini, quegli che ha tenuto in casa il
Granduca.....» — (<i>Corrispondenza dell'Alba</i>, Nº del 28 febbraio 1849.)
</p>

<p>
<a id="note458" href="#tag458">458.</a> Il Prefetto di Pisa al Ministro dello Interno. «Scrive il Delegato
di Massa perchè comunichi subito: la votazione ha avuto luogo
senza il concorso dei Sardi. Avenza è nostra: due soli voti pel Piemonte.
Tutto è proceduto con calma; ora gran festa. Io vado a
prendere possesso con la truppa. La Popolazione ci viene incontro
festante dalla..... a un miglio d'Avenza.» — (Dispaccio telegrafico
del 12 decembre 1848. — Documenti a pag. 466.)
</p>

<p>
<a id="note459" href="#tag459">459.</a> Nel Volume dei Documenti a pag. 469 leggo questo Dispaccio:
«Il Prefetto di Pisa al Ministro della Guerra. — Trascrivo il presente
Dispaccio del Generale De Laugier, che me ne incarica. — Massa
Ducale, 24 decembre 1848. Ore 4 pom. — <i>Forza maggiore piemontese
cacciò via con minaccia di fuoco da Parana i Toscani.</i> Protestammo.
Istruzioni per ciò, ed anche per Avenza al bisogno. Il Generale De
Laugier, — Ore 2, 55 min. ant.»
</p>

<p>
<a id="note460" href="#tag460">460.</a> Questo fatto nel libro di Luigi Carlo Farini, intitolato <i>Lo Stato
Romano</i>, così si racconta:
</p>

<p>
«... Ma nel momento in cui i Costituzionali toscani si ponevano
a grave repentaglio tentando aiutare l'impresa del Laugier, i consigli
della Corte di Santo Stefano cambiavano intieramente. Erano
colà giunti da Gaeta sopra un battello a vapore il Bargagli ministro
presso la Santa Sede ed un Saint-Marc francese, faccendiere legittimista,
i quali col granduca e colla sua famiglia ebbero confidenti
colloquii per un giorno intiero, senza che i legali fossero chiamati a
consiglio od avessero sentore degli avvisi che quelli recavano. Avevano
recate lettere del Santo Padre pel granduca, lettere e consigli
del cardinale Antonelli, della Corte di Napoli, della Duchessa di
Berry, dell'Esterhazy, dei legittimisti, pel granduca, per la moglie,
per la sorella, per la Corte Toscana. Il giorno appresso, convocati
i legati, il granduca disse, avere ricevuta una lettera di Gaeta (che
poi quelli seppero essere del papa), in cui si diceva, che l'Austria
non permetterebbe mai che il Piemonte intervenisse in Toscana, e
che non prima le truppe piemontesi passerebbero la frontiera, il
maresciallo Radetzky muoverebbe sopra Torino; che presto Austria,
Francia, Spagna e Napoli restaurerebbero coll'armi il papa,
e che il Piemonte era al bando dell'impero e del sacerdozio. Per le
quali cose, soggiunse il granduca, aveva dovuto convincersi, essere
suo debito di ammonire prontamente il re di Sardegna dei pericoli
che correva, dichiarandogli, non volere essere cagione delle disgrazie
che lo minacciavano, e quindi aveva rinunziato all'aiuto ricercato
prima, ed aveva mandato ordine al generale Laugier di astenersi
o dare indietro dall'intrapresa che gli aveva affidata. I legati
furono maravigliati ed afflitti da questo discorso, se si eccettui
monsignor Massoni internunzio pontificio, che fece segno d'assenso.
Un d'essi, lo Svedese, notò che la notizia mandata da Gaeta delle
deliberazioni dell'Austria non poteva essere fondata sulla verità,
perchè a Gaeta non si poteva avere sentore il giorno 18 d'una determinazione
qualunque presa dall'Austria in Olmutz intorno all'intervento
piemontese chiesto con lettera del granduca, giunta a
Torino soltanto il giorno 17. Le notizie di Gaeta adunque, soggiungeva,
facevano fondamento in un desiderio, forse in un consiglio
di là mandato all'Austria, o in una semplice supposizione, e perciò
non doveva il granduca fondare in quelle i suoi giudizii e le sue
deliberazioni. Pensasse, che avendo l'Austria accettata la mediazione
della Francia e dell'Inghilterra a Brusselle, non poteva credersi
nè che il Piemonte, contro l'avviso della Francia e dell'Inghilterra,
pigliasse l'impresa della restaurazione in Toscana, nè
che quelle permettessero all'Austria di assalire il Piemonte per
simigliante cagione: perciò conchiudeva, che il granduca dovesse
scrivere di nuovo a re Carlo Alberto, non già rivocando la domanda
del soccorso, ma sì disdicendo la lettera che aveva mandata per
rivocarlo, ed avvertendolo semplicemente delle notizie che di Gaeta
aveva ricevute. Parve Leopoldo arrendevole a questi ragionamenti
e consigli, e fatto venire innanzi a sè il Legato Sardo, gli consegnò
una nuova lettera pel suo re....»
</p>

<p>
Però io sono ben lontano di fondarmi sopra uno Scrittore, il quale,
per mostrarsi svisceratissimo del Piemonte, fatto di ogni erba fascio,
tanto è feroce contro coloro, che reputa poco disposti a caldeggiare le
fortune piemontesi. Il suo zelo per cotesto nobile Reame io lodo, la
passione di avvantaggiarlo con ogni possa approvo, ma io non so quanto
primieramente alla sua coscienza provveda, e poi gratifichi ai
Popoli subalpini, assalendo con <i>falsità manifeste e continue</i> la fama di
tale, che, quando pur volesse, non gli potrebbe rispondere: egli sovente
si duole, che la parte a lui avversa non abborrisca dalla calunnia, ed
a ragione la rampogna; ma, fratello, tu vedi la paglia nell'occhio altrui,
e nel tuo non ti accorgi del trave; invece di maledire la calunnia,
parmi, che tornerebbe meglio evitarla; oh! da siffatti aiuti aborrono
i generosi; nè penso io, che imprenda opera patria colui, il quale invece
d'indagare pacato gli errori di tutti, e riprenderli mite per documento
del futuro, inacerbisce gli animi affannati sotto <i>il flagello della
lingua dolosa</i>. Ai magnanimi piacciono i magnanimi, non i saccardi,
che traggono dietro agli eserciti per ispogliare i morti, e graffiarli nel
volto con disonesta ferita. — E tanto basti; però in proposito della
citazione estratta dal libro del signor Farini avverto, che non mi
sembra verosimile la terza lettera del Granduca al Re Carlo Alberto,
o almeno del tenore che egli asserisce; imperciocchè, se disdicendo
la disdetta avesse S. A. confermato la chiamata delle milizie piemontesi,
la sua partenza dal Porto Santo Stefano, secondo che ragione
persuade, avrebbe dovuto somministrare motivo ad affrettarne la marcia
piuttostochè a differirla, e a contrammandarla. Intorno al fatto
in discorso, sappiamo come fosse motivo della dimissione del Presidente
Gioberti dai Consigli del re Carlo Alberto. Da quello che resultò
nella celebre Seduta del Parlamento Sardo del 21 febbraio 1849 sembra
potersi ritenere, che Gioberti, inconsulti Colleghi e Parlamento,
offrisse intervenire con le milizie piemontesi in Toscana.
</p>

<p>
<a id="note461" href="#tag461">461.</a> Io ho chiesto le Corrispondenze ufficiali, e fin qui non mi si vollero
dare; sicchè con che cosa io abbia a difendermi non si sa vedere.
Nel <i>Monitore</i> trovo il seguente Dispaccio del Comandante di Piazza di
Carrara al Ministro della Guerra, in data del 19 febbraio 1849:
</p>

<p>
«Il General De Laugier s'è messo in aperta ribellione col Governo
Provvisorio, giacchè avanti ieri essendosi recato a Pietrasanta
vi lesse un Proclama di Leopoldo d'Austria, quindi da pochi birbaccioni
fece suonare le campane a festa, e lacerare tutti i proclami
del Governo Provvisorio; in seguito, presa mezza batteria,
la fece trasportare al forte di Porta appostandola in direzione ostile,
guardata da circa dugento soldati che io stesso vidi. — Il Delegato
di Massa già aveva protestato contro l'infame attentato del De Laugier;
mi trasferii subito a Carrara.
</p>

<p>
I Carraresi si sono condotti degnamente, giacchè <i>tanto il Municipio
che la Guardia Nazionale e tutta l'intiera Popolazione non
hanno voluto riconoscere il potere militare di De Laugier</i>, ed hanno
fatto rispettare tutti i decreti del Governo Provvisorio che stanno
affissi nelle muraglie; agli stessi pochi soldati che qui stanziano, è
stato comunicato lo spirito della popolazione di Carrara, stantechè il
proclama di Leopoldo d'Austria, ch'era stato affisso alla porta del
loro quartiere, è stato da loro stessi lacerato, e ve ne hanno sostituito
un altro in favore del Governo Provvisorio, dimodochè penso
che l'attentato del De Laugier sia ormai sventato, <i>non avendo ottenuto,
come egli sperava, l'appoggio morale di queste popolazioni</i>.»
</p>

<p>
Nei Giornali del tempo trovo quest'altra corrispondenza:
</p>

<p>
«Massa, 21 febbraio. — Noi ci troviamo in tale incertezza, in
tale stato d'inquietudine, che vi giuro mai provammo l'eguale. Il
Generale De Laugier, dopo aver fatto affiggere una protesta in nome
di Leopoldo, si diede quindi a correre le nostre contrade seguito da
parecchi Dragoni a cavallo, e gridando Morte ai Repubblicani,
Viva Leopoldo II. Il Municipio, composto d'uomini deboli o peggio,
non ha fatto alcuna protesta pubblica contro di esso. Solo il Circolo
popolare alzò la sua voce di disapprovazione, dichiarando che il
Popolo di Massa non parteggiava per alcuno, ma solo per l'Italia e
per l'Indipendenza; ciò procurò da parte del De Laugier una minaccia
di oppressione, stato d'assedio, e peggio. Non sappiamo nulla
di positivo della Toscana; correte però presto a liberarci, che le tiranniche
violenze di questo piccolo despota ci sono insopportabili.»
</p>

<p>
Dispaccio telegrafico del Prefetto di Lucca del 18 febbraio: «Il
Vicario che oggi mi scrive era impedito ieri, perchè guardato
a vista; — non posso sapere il vero stato delle cose, perchè a
Massa e Carrara Laugier esercita potere sovrano e dittatoriale, a
quanto si dice.»
</p>

<p>
<a id="note462" href="#tag462">462.</a> Le corrispondenze officiali, di queste mene non tacciono. La
Sentenza della Corte Regia di Lucca del 4 giugno 1880 dichiara: «Attesochè
altri non manchino i quali affacciano il sospetto, che fra i
segreti agitatori delle campagne alcuni vi fossero avversi a un
tempo alla democrazia e alla Dinastia Lorenese, e coltivassero la occulta
mira per ricondurre il già Ducato di Lucca a condizione di
cose impossibile;» — ma più esplicitamente i Giornali dei tempi
intorno alle mene pei Piemontesi.
</p>

<p>
<i>Il Popolano</i> del 15 febbraio 1849 così allarma il Governo Provvisorio
con le sue corrispondenze lucchesi, che in sostanza erano vere:
«A Lucca pure i fervidi patriotti perdon coraggio per la fiacchezza
del Governo, che sembra volontario ficcarsi negli occhi le dita per
nulla scorgere di quanto gli succede dattorno. Note di adesione al
Governo Sardo circolano sempre per la città, e diecimila Piemontesi
sono alle frontiere, presso Sarzana, desiderosi di porre il suggello
del fatto compiuto alla perfida macchinazione della trista combriccola
della <i>Riforma</i>, foglio svergognato e venduto, a cui, nei
tempi che corrono, e nel bisogno di unione e di quiete interna che
supremo impera, non dovrebbe bastare lo invocare la libertà della
stampa per proseguire nelle sozze sue opere; e come austriaco, e
come traditore della patria, esser dovrebbe messo fuor della legge,
e condannato alla pena dei facinorosi.»
</p>

<p>
«Le più allarmanti notizie fannosi correre in quel paese (Lucca)
pieno di generosi intelletti, ma dallo iniquo partito, soverchiante,
tenuti isolati e divisi.
</p>

<p>
«<i>Ieri abbiamo da lettera di onesto cittadino tenersi colà per certo
l'accordo del De Laugier col Piemonte.</i> Alla menzognera notizia una
mano di soldati con insolita burbanza dirigevasi sulla piazza di
San Michele, dichiarando ad alta voce non volere eglino prestar
servigio al Governo Provvisorio, perchè — urlavan essi — <i>composto
di tre assassini</i>, e proseguirono in altre esecrande invettive finchè
parte di Popolo non gli ebbe ricondotti a forza nella loro caserma,
dopo essersi impossessata delle armi. I cittadini spontaneamente
si dettero a pattugliare per la città, ove niun disordine
ebbe luogo, ma non fu però potuto impedire fossero sparsi fogli sediziosi
fralle truppe, colle quali insinuavasi dovere eglino persistere
nel loro proposito di non servire ad <i>un Governo che ci conduce al
macello</i>. Di tutta la Ufficialità risiedente in Lucca due soli hanno
parlato a pro di esso: gli altri permisero che alti personaggi s'introducessero
nel quartiere militare, e vi spargessero danari per sovvertire
sempre maggiormente i soldati.
</p>

<p>
Questi fatti avvenivano in Lucca parimente il dì 12, e se <i>una
protesta a stampa, scritta dai buoni soldati</i>, circola e condanna la
mala condotta dei traviati compagni, ciò non dee mica impegnare
il Governo a starsene <i>inerte spettatore delle lotte intestine,
nè ad aspettare che la battaglia cessi o per mancanza di combattenti</i>, o
per breve sosta prodotta da stanchezza più che da persuasione.» — (<i>Popolano</i>
del detto giorno.)
</p>

<p>
<a id="note463" href="#tag463">463.</a> «Noi lo abbiamo sempre predicato: la libertà e gli eccessi appianano
la via alla reazione!... Sì, la persuasione del <i>si stava meglio
prima</i>, sentita nei cuori di gente ignorante ed illusa, potè essere tradotta
nel grido forsennato di <i>Viva Carlo Lodovico</i>; e l'eresia politica
della separazione trovar numerosi partigiani..... Ora dunque tocca al
Governo ad unire l'opera sua con quella dei buoni cittadini, perchè
le difficoltà che ci circondano sieno dissipate, e sia tolto ogni pretesto
alle mene di reazione che ci minaccia.» — (<i>Riforma</i>, 2 gennaio 1849.)
</p>

<p>
<a id="note464" href="#tag464">464.</a> Dispaccio telegrafico del Governatore di Livorno, 18 febbraio
ore 6, m. 3 p. m. — Documenti, pag. 484.
</p>

<p>
<a id="note465" href="#tag465">465.</a> Documenti, ivi.
</p>

<p>
<a id="note466" href="#tag466">466.</a> Ivi, pag. 284.
</p>

<p>
<a id="note467" href="#tag467">467.</a> «<i>Gli esuli lombardi accorsero tutti</i> a difendere la libertà minacciata,
e <i>la legione pollacca</i>, sebbene rientrata in Firenze da poche
ore, dimenticò la fatica e la stanchezza per accorrere a difesa della
terra che l'ha ospitalmente raccolta.» (<i>Monitore del 22 febbraio 1849.</i>) — Dunque
se nella notte del 21-22 Lombardi e Pollacchi erano a Firenze,
non potevo a un punto essermeli tratti dietro il 20. L'Accusa
volle sempre mostrarsi esatta così.
</p>

<p>
<a id="note468" href="#tag468">468.</a> In Massa i Partiti, secondo le informazioni, erano tre, e fierissimi
tutti, che attendevano il destro di romperla crudamente fra loro,
il Repubblicano il più ardito, lo Estense il più numeroso, il Costituzionale
il minore.
</p>

<p>
<a id="note469" href="#tag469">469.</a> Merita esame profondissimo la seguente lettera da me mandata
al R. Delegato conte Staffetti, mentre io durava nei Consigli della Corona:
per essa si comprende come la mia politica fosse la conseguenza
franca e decisa del Decreto del 12 maggio 1848 — (Ministero
<i>Compini</i>), — e della Commissione data il 22 settembre al Marchese Ridolfi — (Ministero
<i>Capponi</i>), — sia intorno alla consulta del voto popolare,
sia intorno alla necessità di accorrere con tutte le forze in soccorso
dei Lunensi:
</p>

<p>
«Al signore Conte Andrea Del Medico Staffetti Delegato R. di
Massa e Carrara.
</p>

<p class="indl">
«Signore Delegato, Amico carissimo.
</p>

<p>
«Io ho motivo fondato per credere che le minaccie, e le paure
relative al paese alla fede vostra commesso, e che voi con senno
pari alla energia governate, si abbiano a reputare per vane; e nonostante,
quando fossero vere, il Ministero è deliberato difenderlo
con ogni supremo sforzo, così persuadendo la politica, l'onore, e
il dovere.
</p>

<p>
«Uno Stato, perchè duri, e non sia uno scherno geografico, concedetemi
la espressione, ha mestieri di confini naturali. La natura
gli ha dati alla Toscana; essa ha potuto conseguirli; e adesso deve
mantenerli. — La difesa esterna, alla quale ogni Stato che non si
voglia ridotto nella condizione di schiavo tremante ha diritto, così
ordina. L'amministrazione interna, per le ragioni che ogni uomo
intende, senza pure tôrmi il pensiero di esporle, così domanda. — Il
Trattato di Vienna ormai, nella divisione territoriale del nostro
Paese, fu chiarito assurdo, e Dio volesse che fosse stato assurdo
in questa parte soltanto!
</p>

<p>
«Qualunque sieno le sorti che la Provvidenza riserba alla Italia,
confido in questo, che, se avranno a decidersi co' Congressi, agli
antichi errori verrà riparato col senno; se poi con le guerre dei
Popoli, saranno emendati con la spada. Ad ogni modo vogliono essere
corretti, se non si ama perpetuare gli argomenti della inquietudine,
e saranno.
</p>

<p>
«E ciò posto da parte, noi vi abbiamo aperto le braccia, voi vi
ci siete precipitati dentro, e ormai questo amplesso ha da essere indissolubile.
La libera votazione del Popolo è l'unico, e il santo diritto
divino dei Principi: infatti la libera volontà dell'uomo, determinata
dalla segreta ispirazione del suo Creatore, è il modo col quale in simili
bisogne Dio si rivela agli uomini; e questa dottrina io penso
che non abbisogni essere dimostrata.
</p>

<p>
«<i>Non sarà detto che voi abbiate ricevuto danno</i> per la benevolenza
dimostrata con modi così solenni a noi Toscani. Voi siete per natura,
e diventaste adesso per libero consenso della mente, quasi carne
della nostra carne, ed ossa delle nostre ossa. <i>Noi vi difenderemo da
tutti, e ci salveremo, o periremo insieme</i>.
</p>

<p>
«Poche sono le forze nostre, e non pertanto bastano contro i nostri
nemici; e poi stanno per noi la ragione, e il buon dritto,
che, come la esperienza insegna, fanno forza agl'Imperii più poderosi.
</p>

<p>
«Queste leali ed esplicite dichiarazioni avranno, io spero, virtù
<i>di assicurare i timidi, e confermare i risoluti</i>.
</p>

<p>
«S. A. R. rimase oltremodo commossa dello amore dimostrato
in tale occasione da cotesti Popoli; io vi commetto lo incarico onorevole
di farglielo palese, e assicurarli ch'essi vengono con altrettanto
affetto ricambiati; e il Principe e il suo Ministero vi aspettano
con ansietà, mio egregio Signore, per consultare insieme
intorno ai provvedimenti valevoli per promuovere ogni maniera di
prosperità di coteste popolazioni benemerentissime.» — (<i>Monitore</i>,
20 decembre 1848.)
</p>

<p>
<a id="note470" href="#tag470">470.</a> Dispaccio al Prefetto di Lucca del 23 febbraio 1849 — citato
altrove: «Sono giunto a Pietrasanta: poco dopo è arrivata la colonna
condotta dal Maggiore Petracchi, la quale, <i>preso un poco di ristoro, si
dirige immediatamente verso Viareggio. Qui attendo il Generale D'Apice</i>.
Mi vengono notizie avere Laugier inchiodati i cannoni al posto di
Porta, e fuggir via; indietreggiato fino a Massa, avere sciolto i soldati,
che percorrono sbandati il Paese, <i>ed Egli essersi salvato</i>.»
</p>

<p>
<a id="note471" href="#tag471">471.</a> Documenti dell'Accusa, pag. 814.
</p>

<p>
<a id="note472" href="#tag472">472.</a> L'Accusa, spigolando per nuocere, trova che il Prefetto di
Lucca annunziava: «Il Dottore Casali avverte il Presidente, che
un amico livornese ha deciso per lo arresto della madre di Laugier,
e se tuttora è in Livorno sarà custodita.» — (Documenti dell'Accusa,
pag. 484.) — Ma l'Accusa non ha riportato il mio Proclama per salvare
da tanta infamia il capo della povera madre; e lo riporto io:
«Essendoci pervenuta la notizia come alcuni del Popolo crucciati per
lo empio attentato di Cesare Laugier abbiano manifestata la intenzione
di arrestare sua madre dimorante a Pisa: <i>Si ordina sotto pena
della indignazione del Governo, che sia rispettata religiosamente</i>..... — Camaiore,
22 febbraio 1849.» — (<i>Era Novella</i>, 24 febbraio 1849. — <i>Conciliatore</i>,
26 febbraio 1849.)
</p>

<p>
<a id="note473" href="#tag473">473.</a> Thiers, <i>Histoire de la Révolution</i> (Convention), pag. 232, edizione
citata. — <i>Blanc</i>, tomo 2, pag. 445, edizione citata.
</p>

<p>
<a id="note474" href="#tag474">474.</a> Berghini, di cui ragionerò fra poco.
</p>

<p>
<a id="note475" href="#tag475">475.</a> Non è già per cattare sacerdotale benevolenza, ma per dire il
vero, che qui ricordo con quanto studio io cercassi porre i Preti in
grazia al Popolo; invero, aprendo a caso l'<i>Alba</i> del 1848, a c. 1264, trovo:
«Alla lettura dei nomi dei due Canonici, alcuni hanno obiettato: non
vogliamo preti; Guerrazzi ha fatto osservare, che fra questi vi sono
anche molti buoni, e che uno della Deputazione» (erra, parlai di Monsignor
Gavi) «era dispensatore ai poveri di molte migliaia di lire
l'anno. Il Popolo ha annuito.» — Io, che sono un uomo tagliato all'antica,
tenevo sempre la mente volta a quello che il Segretario Fiorentino
dice, nei Discorsi su le Deche di Tito Livio, della religione dei
Romani, ammonendo con ragioni e con esempii buoni com'essa fu
parte non piccola a formare in loro la <i>virtù</i> per cui conquistarono il
mondo.
</p>

<p>
<a id="note476" href="#tag476">476.</a> Il signor Farini, nel Vol. III, a pag. 255, della sua Opera su <i>lo Stato
Romano</i>, parlando di Vincenzo Gioberti, scrive: «i ministri toscani (obbrobrio!)
lo ingiuriarono villanamente.» Vincenzo Gioberti, uomo di
mente, e perciò di cuore grande, deplora questi importuni ricordi,
come li deploro io; ed entrambi (ne sono certo) daremmo molto, ma
molto assai, perchè i fatti che somministrano argomento a simili scilomi
andassero obliati, o, se possibile fosse, non fossero accaduti: ora
aizzare l'uno contro l'altro non è opera a cui bastino gl'ingenerosi:
le nostre destre non si sono potute toccare; ma con gli spiriti già ci
siamo abbracciati, piangendo sopra la Patria, e su noi.... Fermo questo,
come spero, devo ammonire il signor Farini, che anche qui erra; e
mi conceda, che io gli aggiunga, ciò accadergli troppo spesso, onde
il suo Libro, che pure è dettato con vaghezza di stile, si levi alla dignità
di Storia. — L'Accusa, a cui cotesto libro (e veda il Farini a
che cosa meni la parte di Don Marzio nel mondo) è servito di lanterna,
e, come a Dio piacque, fallace, per impegnarsi dentro al
laberinto delle sue bugie, stampa nel Volume dei Documenti a
pag. 860 la prova, che il Governo Provvisorio toscano non insultò,
ma fu insultato. La dichiarazione del Governo Provvisorio di Toscana
del 17 marzo 1849 fu provocata dalle furiose e non degne parole contenute
a riguardo nostro nel <i>Saggiatore</i>, Giornale politico. Quanto era
meglio pel signor Farini, ed anche per tutti, non accennare a questa miseria,
molto più se si considera ch'ei lo fece allo scopo di aggravare
con menzogna me travagliato anche troppo!
</p>

<p>
<a id="note477" href="#tag477">477.</a> Lettera di V. Gioberti al Muzzarelli, del 28 gennaio 1849.
</p>

<p>
<a id="note478" href="#tag478">478.</a> Lamartine, <i>Histoire de la Révolution de 1848</i>, Bruxelles 1849,
tom. 1, pag. 194. — Qui ho parlato di Decreto pubblicato senza ch'io
lo firmassi: nell'Appendice terrò discorso di altro Decreto da me firmato
senza averlo letto.
</p>

<p>
<a id="note479" href="#tag479">479.</a> Documenti. pag. 549.
</p>

<p>
<a id="note480" href="#tag480">480.</a> Pare che l'estensore di codesto Proclama in quel giorno fosse
di Guardia alla punta del Molo!
</p>

<p>
<a id="note481" href="#tag481">481.</a> «Nuovi avvenimenti minacciavano di tornare ad alterare nel
decorso giorno in Empoli l'ordine pubblico, e la quiete della popolazione. — Non
appena tal notizia giungeva a cognizione delle
Guardie di Finanza appartenenti alla Brigata di Firenze, che spontanee
ed animose si offrivano di andare a tutelare quanto ha di
più caro e di più sacro il cittadino che veracemente ama la sua
Patria diletta. Esse partirono alla volta di Empoli la decorsa sera,
condotte dall'Aiutante Maggiore Pietro Giovannoli. Possa un tale
esempio di paterna affezione essere apprezzato quanto merita, e seguitato
quanto n'è il bisogno, da tutti i buoni Toscani <i>i di cui costumi</i>,
la di cui concordia, il di cui sagace e retto intendimento ne
assicurano, che anche in questi solenni momenti non ismentiranno
quella commendata opinione, che per tali virtù sempre mai si meritarono.
Firenze, 23 febbraio 1849.» — (Documenti dell'Accusa,
pag. 846.)
</p>

<p>
<a id="note482" href="#tag482">482.</a> Documenti, pag. 247.
</p>

<p>
<a id="note483" href="#tag483">483.</a> Documenti, pag. 247.
</p>

<p>
<a id="note484" href="#tag484">484.</a> Ivi.
</p>

<p>
<a id="note485" href="#tag485">485.</a> Documenti, pag. 286.
</p>

<p>
<a id="note486" href="#tag486">486.</a> Ivi, pag. 249.
</p>

<p>
<a id="note487" href="#tag487">487.</a> L'Accusa pare, che faccia nascere i sassi
</p>

<div class="poem">
<p>Dal più profondo e tenebroso abisso,</p>
</div>

<p>
per urtarvi dentro: invero la disciplina militare difficilmente troverebbe
cultore più passionato di me; quando mi pervenne la notizia
della strage del Giovannetti la mia voce si levò nel Parlamento, perchè
fosse sottilmente ricercata, e punita.
</p>

<p>
«<i>Guerrazzi</i>. — Mi vengono sicure notizie non solamente a carico
della compagnia dalla quale si suppone che possa essere derivata la
uccisione del Colonnello Giovannetti, ma ancora relative al pessimo
contegno tenuto da tutto il Corpo dei Granatieri nella presente
Campagna.
</p>

<p>
«Mi si annunzia di più che le provocazioni, le minaccie e gli
scopelismi usati contro il Giovannetti datano da tanti tempi remoti;
e per conseguenza domanderei al sig. Ministro della Guerra affinchè
si facesse dovere di affrettare una simile inchiesta. Privatamente
lo faremo anche noi, affinchè, corrispondendo a questa inchiesta le
notizie che mi vengono date, sia proceduto con tutto il rigore della
Legge, non solamente a carico della compagnia, ma anche contro
tutto questo corpo di Granatieri; il quale, essendo corpo scelto, doveva
dare esempio di disciplina, e, <i>secondo le informazioni</i> ricevute,
avrebbe fatto tutto al contrario.
</p>

<p>
«<i>Ministro della Guerra</i>. — Dal momento in cui le nostre truppe
mossero per la Lombardia fu istituito un tribunale <i>militare</i> a cui incombe
l'incarico di fare le indagini necessarie dei fatti tumultuosi
o dei disordini che avvengono nel campo. Io, nonostante, tornerò
ad eccitare il tribunale, affinchè si occupi di queste indagini.
</p>

<p>
«<i>Guerrazzi</i>. Contiamo nella vostra lealtà e nella vostra giustizia
affinchè questo abbia luogo.» — (<i>Monitore</i>, Seduta del 16 agosto 1848.)
</p>

<p>
<a id="note488" href="#tag488">488.</a> Vedi la sua dimissione mandata al Governo Provvisorio, negli
Archivii.
</p>

<p>
<a id="note489" href="#tag489">489.</a> «Il Prefetto di Lucca al Ministro dello Interno. Trascrivo un biglietto
del Delegato di Massa e Carrara, che mi perviene in questo
momento, così concepito — Massa 18 febbraio. Signor Prefetto.
<i>I Piemontesi non entrano. Laugier è sconcertato. Qui calma dignitosa. Altrettanto
sia in Toscana, ed il folle progetto cadrà per la sua propria
incostanza. Dirami questa notizia, e sopra tutto la comunichi al
Governo.</i>
</p>

<p>
«P. S. <i>Io non sono ancora libero, nè le mie comunicazioni. Domani
spero poter dare migliori notizie</i>.» — (Documenti, pag. 484.)
</p>

<p>
<a id="note490" href="#tag490">490.</a> Documenti, pag. 366.
</p>

<p>
<a id="note491" href="#tag491">491.</a> Documenti, pag. 484.
</p>

<p>
<a id="note492" href="#tag492">492.</a> Documenti, pag. 486.
</p>

<p>
<a id="note493" href="#tag493">493.</a> Ivi.
</p>

<p>
<a id="note494" href="#tag494">494.</a> Ivi.
</p>

<p>
<a id="note495" href="#tag495">495.</a> Trovo sopra i Giornali così narrati i casi del 23 febbraio. A me
non furono referiti diversi quando giunsi a Massa. «Massa, 23 febbraio. — Alle
ore 10, mentre vi scrivo, il paese è in grande allarme. È
ritornato a briglia sciolta tutto il treno con 22 pezzi di cannone e
tutta la truppa a marcia forzata. Giunti sul piazzone del Palazzo, la
popolazione in massa si è slanciata sui soldati del treno, lottando
con essi, e gridando: Non partano più i cannoni. Allora gli artiglieri
hanno staccati i cavalli che sono stati condotti in una stalla e
guardati dal Popolo, i soldati tutti si sono sbandati, fuggendo chi
per la Toscana, chi per le montagne, <i>chi vendendo la roba per mangiare,
essendo digiuni da 48 ore</i>. Veduto Laugier tutto questo, abbenchè
dicesse non voler cedere la Piazza, è uscito dal Palazzo a cavallo
scortato dai Dragoni con sciabole sguainate, ed ha gridato: Valorosi
soldati, seguitemi; <i>io ho la cassa</i>, andiamo a unirsi a Fosdinovo: chi
mi vuol <i>bene</i> mi segua. — Dopo questo parole è scappato come il
Demonio con la Cavalleria verso Fosdinovo; si crede però che i
Dragoni torneranno indietro.» — (<i>Alba</i>, 23 febbraio 1849.)
</p>

<p>
<a id="note496" href="#tag496">496.</a> «Il Municipio di Firenze — dopo avere speso ogni cura a remuovere
dall'animo del Principe il pensiero di uno allontanamento,
<i>lealmente offeriva</i> il suo concorso agli uomini che di <i>necessità</i> assumevano
il <i>grave incarico</i> di reggere provvisoriamente il Paese in sì
<i>difficili momenti</i>.» — (Deliberazione del Municipio Fiorentino del 12
febbraio 1849. — Documenti dell'Accusa, pag. 314.)
</p>

<p>
<a id="note497" href="#tag497">497.</a> <i>Monitore</i> del 26 febbraio 1849.
</p>

<p>
<a id="note498" href="#tag498">498.</a> Deliberazioni Municipali del 24 febbraio 1849. — Documenti,
pag. 315.
</p>

<p>
<a id="note499" href="#tag499">499.</a> «Cittadini del Governo Provvisorio.
</p>

<p>
«Non avendo avuto tempo a convocare un'Adunanza Magistrale,
ho riuniti presso di me diversi Priori, li ho consultati sul ritardo
della revoca della Legge Marziale. Tutti siamo unanimi nel mantenerci
fermi nei principii esposti nella nostra Deliberazione del 24
corrente, e non possiamo secondare le vedute del Governo in quanto
sono contrarie a quei principii.
</p>

<p>
«Considerando però che il Governo solo è responsabile de' suoi
atti, e non volendo essergli d'impaccio in momenti pericolosi, mentre
non revochiamo, nè revocheremo mai le nostre rimostranze,
consentiamo bensì ad aggiornarne la pubblicazione.»
</p>

<p>
<a id="note500" href="#tag500">500.</a> «Il Circolo del Popolo di Firenze nella Seduta del 26 febbraio 1849
ha decretato:
</p>

<p>
«Che il Circolo del Popolo inviti tutti gli altri Circoli non solo,
ma tutti quanti i nostri fratelli democratici, perchè vogliano recarsi
giovedì prossimo <i>1 marzo</i> sulla Piazza del Popolo a ore 12 meridiane,
onde sia mandata ad effetto la proclamazione della <i>Repubblica</i>
e della <i>Unione</i> della Toscana con Roma, <i>già decretata</i> dal Popolo di
Firenze col <i>suo precedente Decreto del 18 febbraio</i> corrente, ed accettata
da altri Circoli e da molti Municipii dello Stato.» — (<i>Popolano</i>,
28 febbraio 1849.)
</p>

<p>
<a id="note501" href="#tag501">501.</a> «L'attitudine della popolazione, riservata e fredda innanzi le
tumultuarie o violente manifestazioni, e alle intemperanti e premature
esigenze di alcuni che pretendono d'imporre la loro volontà a
tutta la Toscana, usurpando e preoccupando i diritti del Popolo tutto...
gli traccia la via che egli dee battere... Non sarà possibile far
nascere l'ordine e imprimere il moto a questa massa che va in
sfacelo ec.» — (<i>Nazionale</i> del 23 febbraio 1849.)
</p>

<p>
<a id="note502" href="#tag502">502.</a> «Il Comandante la Piazza di Pisa al Ministro della Guerra. In
quest'oggi son giunte da Lucca due Compagnie, una del Battaglione
Italiano e l'altra dei Volontarii Lucchesi, e per non esservi più
partenze per Firenze, loro destino, questo Prefetto ha ordinato che
partano dimani col primo treno. In questo momento il Popolo unitamente
a una parte dei suddetti militi sono andati alla Caserma
della Cavalleria, ed hanno obbligato i soldati ad uscire con loro,
e andar vagando per la città, gridando: <i>Viva la Repubblica</i>.» — (Documenti
dell'Accusa, pag. 493.)
</p>

<p>
<a id="note503" href="#tag503">503.</a> «V'inviamo i cittadini Canonico Alfonso A., Capitano Francesco
G., Canonico Carlo R. e Avv. Giuseppe D. G., Agostino R. e
Oreste M., socj del nostro Circolo; i quali sono stati eletti per recarsi
costì ed unirsi a Voi, ed ai Deputati degli altri Circoli Toscani,
nella Dimostrazione da farsi al Governo Provvisorio giovedì
prossimo, per chiedere che sia mandata ad effetto la proclamazione
della Repubblica e l'unificazione della Toscana con Roma, a seconda
di quanto è stato annunziato col num. 465 dell'<i>Alba</i>.
</p>

<p>
«Accoglieteli ec. — Li 27 febbraio 1849.» — (Documenti, pag. 124.)
</p>

<p>
<a id="note504" href="#tag504">504.</a> «Cittadino Presidente del Governo Toscano.
</p>

<p>
«Il Circolo del Popolo di Firenze ha inviato quest'oggi in Siena
e nei dintorni dei Commissarii per ottenere che per giovedì futuro
una banda di Popolo ed una Deputazione di questo Circolo da me
presieduto si portino a Firenze per proclamare definitivamente in
piazza la Repubblica e la Unione con Roma.
</p>

<p>
«Fra questi Commissarii è un tal B. aderente di M.
</p>

<p>
«Dubitando io della fede dei messaggi qua venuti, non ho voluto
precipitare, ed ho rimessa a dimani sera l'adunanza pubblica di
questo Circolo.
</p>

<p>
«Il predetto B. ha fatto sentire che tutti i Circoli Toscani invieranno
giovedì prossimo i Deputati a Firenze, che Livorno si verserà
tutto nella Capitale per eseguire quanto sopra.
</p>

<p>
«Io ho obiettato al B. che non mi sembrava utile o decente lo attraversare
i passi del Governo, e paralizzare la convocazione della
futura Assemblea Legislativa già decretata dalla Legge.
</p>

<p>
«Ho obiettato ancora, che avendo il Popolo di Firenze proclamata
la Repubblica, salva l'adesione del Parlamento, non poteva porsi
in contradizione con sè medesimo con lo impedire che questo Parlamento
sorgesse a stabilire la forma definitiva del nostro Governo.
Ho avvertito infine che gli ultimi avvenimenti della Toscana, le reazioni
abbattute, i Governi Popolari stabiliti di fatto, erano tali elementi
che obbligavano senz'altro la futura Assemblea a proclamare
la Repubblica.
</p>

<p>
«Queste cose io andava dicendo al B. ed altre molte. Quest'ultimo
peraltro ha insistito nel sostenere che è urgente il proclamare
giovedì prossimo la Repubblica e la Unione o Fusione con Roma,
non mancando d'insinuare segretamente a molti che anche il Governo
desidera di abbandonare la via della legalità e procedere con la Rivoluzione.
</p>

<p>
«In questo stato di cose, io ho preso il partito di rivolgermi a
voi, Padre della Patria, per domandare istruzione e consiglio.
</p>

<p>
«Immensa è la popolarità che io ho acquistata in questo paese;
come Presidente poi del Circolo, posso fare e disfare.
</p>

<p>
«Debbo io secondare, o impedire in questa città i progetti del
Circolo fiorentino? Attendo replica con la prestezza del fulmine per
regolarmi.
</p>

<p>
«Avverto che domani sera il Circolo Pubblico, che suole essere
numerosissimo, si adunerà a ore 24 al Teatro dei Rozzi.
</p>

<p>
«È urgente adunque che prima di quest'ora la replica mi giunga.
</p>

<p>
«I Senesi sono quasi tutti Repubblicani ec. — D. D. C.»
</p>

<p class="indr">
(Documenti, pag. 217.)
</p>

<p>
<a id="note505" href="#tag505">505.</a> «Il ritardo di posta dell'invito, che piacque a voi, Cittadino
Presidente, d'indirizzarci all'effetto del nostro intervento sulla
Piazza del Popolo in questo giorno 1º marzo per solennizzare la
proclamazione della Repubblica e della Unione della Toscana con
Roma, è stato sentito con generale dispiacere, giacchè impedì di
adunare il Circolo, e di aver tempo sufficiente per trasferirvisi.
</p>

<p>
«Non accusate adunque il nostro Circolo di poca buona volontà,
ma ascrivete la mancanza della nostra assistenza a questo atto solenne
di libertà italiana, al non avere, come molti altri Municipii,
un corso giornaliero e regolare di posta.» — (Documenti,
pag. 127.)
</p>

<p>
<a id="note506" href="#tag506">506.</a> «Ore 1 pom. — Il Popolo è deciso d'inalzare l'Albero della
Libertà, gira le strade in gran numero con bandiere sormontate con
berretti repubblicani. — Le campane di tutta la città suonano a festa. — L'Albero
è stato portato sulla Piazza dei Cavalieri (una volta
degli Anziani!!!). — Ore 2 ½. — Si leggono, affissi per tutti i canti
della città, cartelli con questa scrittura: — <i>Alle ore tre riunione in
Ponte</i>. — Una Deputazione numerosa di Popolo si è portata dallo
Arcivescovo onde invitarlo ad assistere al <i>Te Deum</i> che il Popolo
vuole cantare nel Duomo dopo l'inalzamento dell'Albero.» — (<i>Italia
dei Giovani</i>, 28 febbraio 1849.)
</p>

<p>
<a id="note507" href="#tag507">507.</a> «Ieri Firenze sapeva imminente il ritorno del Guerrazzi. — Firenze
esultante si apparecchiava a riceverlo, siccome era debito ricevere
il compositore dello scisma nato dalla fuga di Leopoldo d'Austria. — Firenze
gioiva ieri del cessato pericolo della guerra civile,
siccome la sera del 21 fremeva accorrendo con pari gioia a difendere
le patrie libertà contro i reazionarii illusi e trascinati dalle parole
e dalle promesse dei nemici della libertà e dell'Italia.» — (<i>Nazionale</i>,
27 febbraio 1849.)
</p>

<p>
<a id="note508" href="#tag508">508.</a> Il <i>Nazionale</i> del 2 marzo narrava: — «Ieri sera vi fu pubblica
adunanza del Circolo Nazionale nel teatro grande in Via Goldoni:
era presente l'Avv. L. <i>Deputato del Circolo di Firenze</i>. Si trattò della
dimostrazione che doveva aver luogo stamane in Firenze <i>contro</i> il
Proclama del Governo Provvisorio del 27 p. p.; fu proposto di uniformarsi
a quanto aveva fatto il Circolo della Capitale.»
</p>

<p>
Il Signor L., il quale si affaticava a fare contro <i>me</i>, adesso è incolpato
con <i>me</i> e come <i>me</i> nel mostruoso pastone dell'Accusa.
</p>

<p>
<a id="note509" href="#tag509">509.</a> «Il Prefetto di Pisa al Ministro dell'Interno. Comunico il seguente
Dispaccio del Prefetto di Lucca, con avvertenza che i due
contrassegnati nel medesimo dovrebbero dire M. e L., i quali furono
qui al Circolo senza frutto. Martini.» — (Documenti, pag. 494.)
</p>

<p>
<a id="note510" href="#tag510">510.</a> «L'Avv. M. e il P. L. erano stamane in Lucca a far gente per
condurla a una dimostrazione in Firenze; mentre di mio ordine il
Delegato di Governo li faceva cercare perchè desistessero, sono
partiti. So che al Circolo Politico si sono affacciati per pochi momenti,
che letta appena la Notificazione del Governo di ieri hanno
renunziato all'idea ed al mandato che avevano dal Circolo Popolare
di Firenze. Landi.» — (Documenti, pag. 494.)
</p>

<p>
<a id="note511" href="#tag511">511.</a> «A Roma egli dà sollecita opera a quella unificazione, a cui la
non si voleva piegare, e vi narra, che tutti i Toscani ne hanno
desiderio, sebbene sappia il contrario; e perora e studia perchè si
compia.» — (<i>Lo Stato Romano</i>, vol. III, pag. 276, Ed. Le Monnier.)
</p>

<p>
<a id="note512" href="#tag512">512.</a> Lord Hamilton, con piena cognizione di cose, scrive al suo Governo
nel 27 febbraio. «La Toscana è minacciata da invasione esterna,
da guerra civile, e da moti reazionarii nelle Provincie.» — Vedi
Raccolta di Documenti citata.
</p>

<p>
<a id="note513" href="#tag513">513.</a> È impossibile annoverare tutti gli errori commessi per leggerezza
o per malvagità nel giudicare gli uomini politici del nostro
tempo; per non iscostarci da casa, vediamo in certi libri Benoît
Champy, ministro di Francia, accusato di alimentare le sedizioni in Firenze,
mentre Benoît Champy ci si mostrò sempre moderatissimo uomo,
e più presto inclinato alla Monarchia Costituzionale, che alla demagogia.
Quale dovesse essere tra noi, lo fa conoscere il partito che,
come rappresentante del Popolo, sostiene nell'Assemblea di Francia:
egli appartiene alla destra, e, comunque nipote del Lamennais, parteggia
per l'Eliseo, ed ha votato la revisione della Costituzione. — Lord
Hamilton Baillie, ministro inglese, è detto intrinseco dei ribelli; e questo
diplomatico fu onestissimo <i>tory</i>, amico del Principe e del Principato,
aborrente da ogni trambusto, zelante propugnatore della civiltà;
di più, percosso da insanabile malattia, la quale non gli permetteva
uscire di casa, e talora nè anche ricevere visite. — Lord Palmerston
viene designato sempre col mantice in mano per soffiare nel fuoco
rivoluzionario d'Italia; ed io, salvo onore, ho da dire, che il nobile
Lord assai si rassomiglia allo zio di Francesco Berni, di cui questo bizzarro
ingegno cantò:
</p>

<div class="poem">
<p>A Roma <i>andai</i> dipoi, come a Dio piacque,</p>
<p>Pien di molta speranza, e di concetto</p>
<p>Di un certo <i>mio</i> parente cardinale,</p>
<p>Che non <i>mi</i> fece mai nè ben, nè male.</p>
</div>

<p>
Questa fallacia di giudizii non solo su gli uomini comparisce, ma su
le cose ancora. I democratici di Europa si mostrarono parzialissimi
alla rivoluzione di Ungheria; ed oggimai è provato che i Magiari
non erano repubblicani nè democratici; stirpe fiera, tenace dei privilegii,
conservatrice delle preminenze sopra la razza slava, aliena dalle
idee e dai costumi stranieri; sprezzante di ogni novità per modo, che
spesso pronunzia in guisa di proverbio quel detto: «Mio nonno
stesso non intese mai favellare di questa cosa.»
</p>

<p>
<a id="note514" href="#tag514">514.</a> Documenti, pag. 438.
</p>

<p>
<a id="note515" href="#tag515">515.</a> «Certo con <i>sacca e scuri</i> non si andava a restaurare il governo
monarchico-costituzionale. E se abbiamo detto, che in quelle campagne
il grido di — <i>Viva Maria</i> — è quasi sinonimo di violenza e
rapina, perchè non si reputi esagerata, o imaginata a comodo di
difesa quest'asserzione, ci permettiamo di riferire alcuni versi del
nostro amenissimo poeta Guadagnoli, scritti in uno dei vernacoli
del contado aretino.»
</p>

<div class="poem">
<p>Doppo che 'n tempo de la battitura</p>
<p class="i2">Fadighæ' quant'un æseno da basto,</p>
<p class="i2">Nun me spettevo mèo questa figura!</p>
<p class="i2">E pure armasto so come so armasto!</p>
<p class="i2">Cappodeddua! se doppo mïtitura</p>
<p class="i2">Dicio che 'l græn la ruggene avía guasto,</p>
<p class="i2">Alnotta tanto tanto se putía</p>
<p class="i2">De calche sacco fœ' <span class="scp">VVIVA MARIA</span>!</p>
</div>

<p>
<a id="note516" href="#tag516">516.</a> <i>Conciliatore</i>, 12 febbraio 1849, Nº 42.
</p>

<p>
<a id="note517" href="#tag517">517.</a> Consultazione per Lionardo Romanelli, Firenze 1851, p. 24 e seg.
</p>

<p>
<a id="note518" href="#tag518">518.</a> Rapporto alla Commissione Governativa Toscana. — Documenti,
Pag. 350.
</p>

<p>
<a id="note519" href="#tag519">519.</a> Rapporto sopra citato.
</p>

<p>
<a id="note520" href="#tag520">520.</a> «Nè sembra potersi dire, che per questa volta la Legge marziale
rimanesse <i>opera morta</i>, giacchè a comprimere ec.» — (Decreto
del 10 giugno 1850, pag. 55.)
</p>

<p>
<a id="note521" href="#tag521">521.</a> Plutarco, <i>Vita di Pericle</i>.
</p>

<p>
<a id="note522" href="#tag522">522.</a> E tutto questo non meritava la Camera dei Pari di Francia, che
salvò la libertà della stampa, propugnatore Chateaubriand, quando la
Camera dei Deputati la sagrificava.
</p>

<p>
<a id="note523" href="#tag523">523.</a> E sì, che questo re aveva cuore inglese, e della gloria patria
pareva piuttosto fanatico, che amante. Si narra, che nella famosa battaglia
al capo della Hogue, vedendo dall'armata inglese rotta la francese
e con essa disperse le sue speranze del ritorno, diceva raggiante di
allegrezza ai gentiluomini francesi, che gli facevano corona: «Ah!
bisogna che voi lo confessiate, non vi sono che i miei Inglesi al
mondo capaci di bussarvi in questa guisa.» Non importa dire se i
gentiluomini francesi prendessero diletto di coteste regie parole.
</p>

<p>
<a id="note524" href="#tag524">524.</a> Siccome temo, che chi legge non mi abbia a dare fede, — tanto
parmi, ed è enorme il caso, — m'induco, comecchè repugnante, a copiare
le parole precise del Decreto:
</p>

<p>
<span class="smcap">Considerando, che molti sono i fatti allegati dal Guerrazzi
nelle sue MEMORIE per far sentire il predominio assoluto e
costante sopra di lui della Fazione Repubblicana; ma oltrechè
questi fatti non sono di tale importanza da stabilire una violenza
irresistibile e continuata, somministra il Processo altri fatti, dai
quali emerge l'influenza personale del Guerrazzi sulle turbe
tumultuanti; essendosi di sopra notato, che dichiarò all'Assemblea
Costituente di non averne timore, ed essendo egli più volte riuscito,
<i>come racconta</i>, a contenerle e comprimerle a vantaggio di privati
cittadini.</span> — (<i>Decreto della Camera delle Accuse</i>, § 53, pag. 92.)
</p>

<p>
<a id="note525" href="#tag525">525.</a> Vedi parte della Lettera Gioberti a pag. 479 di questa <i>Apologia</i>,
il rimanente, nell'Opera ivi citata.
</p>

<p>
<a id="note526" href="#tag526">526.</a> Questo anche disse Napoleone Bonaparte, che fu quel grande
e sviscerato Repubblicano che tutto il mondo conosce, nelle conferenze
di Leoben, quando i ministri austriaci perfidiavano a riconoscere la
Repubblica francese. — (Thiers, <i>Histoire de la Révolution</i>; Bruxelles,
1838, tomo II, pag. 380.)
</p>

<p>
<a id="note527" href="#tag527">527.</a> <i>Alba</i>, 28 febbraio 1849. — A prova della continua pressura della
Fazione Repubblicana si vogliano, in grazia esaminare questi frammenti:
</p>

<p>
«La volontà del Popolo è stata <i>disconosciuta</i>, contrariata, rinnegata.
<i>La disobbedienza del Governo chiedeva riparazione.... La decadenza
del Principe, la Unione con Roma divengono oggi necessità, e
con esse <span class="scp">TUTTA QUELLA SERIE DI PROVVEDIMENTI ECCEZIONALI O RIVOLUZIONARII</span>,
dei quali abbiamo altre volte accennato, e non ci stancheremo
mai di accennare. Laonde da oggi noi chiamiano <span class="scp">ALTAMENTE RESPONSABILE</span>
il Governo Provvisorio, prima di tutto di essere appunto tuttavia
Governo Provvisorio toscano. E ritorniamo a domandargli, che cosa ne
sia avvenuto del <span class="smcap">Decreto del Popolo del dì 8 febbraio</span>; che cosa ne
sia avvenuto della Unione con Roma, della Repubblica <span class="smcap">proclamata in
Firenze, in Pisa, in Livorno, per tutta Toscana</span>! Oggi gli muoviamo
queste parole senza rancore, senza ire, senza minaccie! senza disperare
delle intenzioni sue. E lo invitiamo a rileggere la nostra epigrafe che risolutamente
e irrevocabilmente riprendiamo quest'oggi: <span class="smcap">Unione con Roma</span>
ec.</i>» — (<i>Alba</i>, 25 febbraio 1849.)
</p>

<p>
«<span class="smcap">Unione con Roma</span>: questo è il nostro grido, perchè lo crediamo,
e lo sentiamo espressione di potenti bisogni, d'incalzanti necessità.
<i>Lo abbiamo innalzato dal primo dì in cui il Popolo provvide a sè; lo abbiamo
di giorno in giorno ripetuto</i>, sperando che destasse un eco, che
provocasse una risposta: <i>lo ripetè con noi la voce gagliarda e solenne
del Popolo, prima come un voto, poi come una domanda</i>: il Governo
tacque al voto, <i>alla domanda rispose barcheggiando</i>. Non è più il tempo
delle parole a doppio senso, delle mezze misure: abbiam francamente
chiesto, francamente si risponda.»
</p>

<p>
«Molti serii motivi devono ora troncare gl'indugii, rompere i nodi.
Quando noi abbiam per la prima volta inalberata la nostra bandiera
politica, quando abbiam per la prima volta scritta sul nostro Giornale
la epigrafe, che ne riassumeva le speranze e la fede, <i>Leopoldo Austriaco</i>
non aveva ancora sciolto ogni vincolo, <i>rotto ogni velo, smessa
ogni maschera; non aveva ancora posata sulla sua spada tedesca la
mano, che stendeva in atto bugiardo di pace, di unione; la minaccia
non suonava ancora sulle sue labbra, che mormoravano l'antica commedia
del Padre tenero e mite</i>. Ora tutto ciò avvenne: egli ha spinti
Toscani contro Toscani, <i>ha tentato di gittare l'illuso Popolo delle
campagne ad invadere, a distruggere le nostre città</i>; ha implorate le
baionette piemontesi per conculcare il Popolo suo, avendosi apparecchiata
a' reali ritorni una via di delitti e di sangue: ma poichè i
Toscani di contro a' Toscani rovesciarono i fucili, ed apersero, compatendo,
le braccia; poichè le nostre città fermamente si opposero
a' rei, disingannarono gl'illusi, convinsero i creduli; poichè all'intervento
piemontese mancò il tempo e la sanzione del Popolo, e
nella via dove sperava ire e discordie, trovò amore ed unione; il
Principe Austriaco è fuggito, scornato e tremante, senza che un
verace compianto lo accompagnasse, o che un nobile sdegno si curasse
di maledirlo. Così anche gli ultimi nodi tra Principe e Popolo
furono spezzati e per sempre. <i>Perchè adunque se il fatto esiste, non
proclamarlo? Che intende il Governo colla stretta e rigida</i> provvisorietà,
<i>che vuol rispettata e salva ad ogni costo? Perchè dare a' nemici nostri
il lontano sospetto di una transazione, che nessuno vuole, impossibile,
non che a compiersi, ad idearsi soltanto?</i>....................
«Inoltre il Popolo nostro, a vita politica nuovo, di politici intendimenti
inesperto, vuole un Governo che gli assicuri l'ordine e
la vita. Incapace a comprendere certi dilicati fili, che stringono
all'avvenire il presente, domanda una forma chiara e precisa, che
gli spieghi apertamente i suoi diritti, i suoi doveri, i suoi interni
rapporti. Attaccato francamente al Principe, che per lui non
era null'altro che un Governo, quando si vide dal Principe abbandonato,
ingannato, tradito, si gittò francamente alla forma contraria,
alla idea repubblicana, che per lui era simbolo di un Governo,
<i>e gridò</i>: Viva la Repubblica, <i>nelle sue feste, nelle sue gioie, nelle sue
canzoni. Scrisse</i>: uniti con Roma, <i>sulla porta delle sue case, su' muri
delle sue città</i>; uniti con Roma <i>fu la parola de' suoi Circoli, fu il
grido delle sue adunanze: e piantò l'Albero della Libertà, che per lui
rappresentava queste due idee di Repubblica e di Unione, in tutte le
sue Piazze, nel sagrato dalle sue Chiese</i>.
</p>

<p>
«Ma se un giorno, a mente più calma, questo Popolo si domanderà:
<i>Che cosa siam noi? Che cosa è la Toscana? Granducato no, perchè
Leopoldo Austriaco vi ha perduto ogni diritto; Repubblica no, perchè
il nostro Governo s'intitola ancora Governo Provvisorio... dunque
aspettiamo</i>; — allora s'incrocierà le braccia, e attenderà, per agire
e per combattere, di sapere in nome di chi agisce e combatte.
</p>

<p>
«Nè ciò basta. <i>Quando l'8 febbraio abbiam detto: Unione con
Roma</i>, — era forse il proclamarla un giusto e santo ardimento: ora il
non farlo, sarebbe imprevidenza od audacia. E infatti allora s'ignorava
quale sarebbe il contegno dal Governo Piemontese verso la
Romana Repubblica; forse anche il gelido silenzio aveva fatto travedere
il pensiero triste ed egoista dell'<i>abate Gioberti</i>: ora la vergognosa
caduta di questo ci ha fatti sicuri quale sia la volontà
ferma e coraggiosa della Giovane Camera, e quale sarà quindi la
volontà o imposta o libera del Gabinetto. <i>Il Ministero di Torino riconoscerà
immediatamente la Repubblica Romana; non potrà riconoscere
il Governo di Toscana, perchè non ha forma stabilita, e non si
approva ciò che s'ignora, ciò che non è se non</i> provvisorio.
</p>

<p>
«Ma se Toscana con Roma formerà immediatamente la Repubblica
d'Italia Centrale, il Piemonte stenderà a questa Repubblica la
mano e le braccia: i due Stati stringeranno patti di solidarietà e di
amicizia; e così due terzi quasi d'Italia saranno uniti a combattere
lo straniero, e a vincere la guerra di Nazione e di Libertà.» — (<i>Alba</i>,
28 febbraio 1849.)
</p>

<p>
«Domani sarebbe tardi, imperciocchè domani la Nazione sorgerà
a chiedervi <i>strettissimo conto dell'operato</i>.» — (<i>Alba</i>, 14 marzo 1849.)
</p>

<p>
«Con estremo dolore abbiamo inteso che non si sia venuto alla
proclamazione definitiva della Unione repubblicana, come il Governo
Provvisorio avea solennemente promesso. — Ieri tenevamo questa
promessa omai come un fatto, e fu cagione in noi di vivissima gioia;
oggi abbiamo l'amarezza di essere stati delusi da uomini che sin
qui meritarono l'intiera nostra fiducia.
</p>

<p>
«Uomini del Governo Provvisorio! ponderate quali danni possono
derivare dalla vostra lentezza alla causa cui veniste assunti a
sostenere. La reazione si avvantaggia della vostra perplessità, pigliando
da essa tempo d'impaurire i buoni; è tempo di organizzarsi
e stendersi tra i tristi e li ignavi. Perdio! troncate li indugii; ogni
ora, ogni giorno che passa aggiunge forze e proseliti al Partito della
reazione. Noi, che abitiamo le più remote provincie della Toscana,
sappiamo di buon grado che cosa si possa temere o sperare da queste
popolazioni, fornite bensì di buon senso, ma facili ad essere
pervertite. Noi conosciamo la difficoltà e i pericoli delle future elezioni,
i quali voi non potete prevenire in altro modo, che col proclamare
prontamente la invocata fusione con Roma. Nulla dovete
temere per parte delle provincie dalle risoluzioni forti e istantanee,
molto bensì dovete paventare dalla irresolutezza e dagl'indugii.
</p>

<p>
«Uomini del Governo Provvisorio! ricordate che le rivoluzioni
non si compiono colla pacatezza di un'ordinaria prudenza. In condizioni
violenti abbisognano misure audaci e pronte, che sgomentino
i tristi, e infiammino l'ardire dei buoni. Ma voi adoperate tutto
al rovescio, e quasi ci sembrerebbe che vi prendeste gioco dell'entusiasmo
del Popolo.
</p>

<p>
«Uomini del Governo Provvisorio, <i>rammentatevi quale responsabilità
posa su voi; qual conto dovete rendere a Dio ed alla Nazione, se
foste per esser causa d'una guerra civile, e se danneggerete menomamente
la causa della Libertà</i>.
</p>

<p class="indl">
«Santa Sofia, 28 febbraio 1849.»
</p>

<p class="indr">
(<i>Popolano</i>, Nº 250, — 5 marzo 1849.)
</p>

<p>
Allora succedevansi Petizionarii e Commissarii dalle Provincie;
e mandavano accesissimi indirizzi i Circoli, e i Municipii di Pisa — Arezzo
— Pistoia — Siena — Modigliana — Montevarchi — Santa Sofia
— Lastra a Signa — Poggibonsi — S. Giovanni — Cascina — Campiglia
— Fucecchio — Montesansavino — Dovadola — Sarteano — Marradi
— Cortona — S. Gimignano — Livorno — Piombino — Castellina
— Montescudaio — S. Sepolcro — Guardistallo — Pitigliano — Subbiano
— Capalona — Reggello — Montecalvoli — Santa Fiora — Castel
S. Niccolò — Casciavola — Porto Ercole — Aulla — Bibbiena — Asciano
— Castagneto — Vico-pisano — Lungone — Tredozio — Monterotondo
— Arcidosso — Pietrasanta — Figline — Lari — Pian
di Scò — Portoferraio — Montemarano — La Cecina — Poppi — Sorano
— Galluzzo — Massa marittima — Prato vecchio — Castelfranco
— Orciano — Quincarico — Rocca S. Casciano — Montieri
— Asinalunga — Buonconvento — Volterra — Calcinaia — Castelnuovo
— Civitella — Montelupo — Val d'Elsa — Castelfiorentino
— Firenzuola — Lucignano — Terranuova — Capalbio — Casciana
— Pontremoli — Porto S. Stefano, ed altri parecchi, depositati negli
Archivii Governativi.
</p>

<p>
<a id="note528" href="#tag528">528.</a> Thiers, <i>Histoire de la Révolution</i>; cap. IV, (Convention).
</p>

<p>
<a id="note529" href="#tag529">529.</a> <i>Della Repubblica Romana</i>, pag. 66.
</p>

<p>
<a id="note530" href="#tag530">530.</a> Opera citata.
</p>

<p>
<a id="note531" href="#tag531">531.</a> <i>Monitore</i>, 10 gennaio 1849. — Discorso della Corona, in fine.
</p>

<p>
<a id="note532" href="#tag532">532.</a> Anche di questo fatto negli Archivii Governativi hanno da essere
depositate prove. Però nè anche alla Costituente Italiana furono
avversi i Sacerdoti tutti e i Vescovi. Vi fu chi sostenne non incorrersi
affatto nella scomunica, sia votando per la italiana quanto votando
per la toscana:
</p>

<p>
«Empoli, 8 marzo. — In questa mattina è stata affissa sulla porta
della Chiesa Collegiata di questa Terra la seguente Dichiarazione:
</p>

<p class="indl">
«Empolesi!
</p>

<p>
«Le Elezioni dei Deputati alla Costituente Toscana e Italiana
sono imminenti.
</p>

<p>
«Accorrete a dare il voto, e non ascoltate chi vi susurra all'orecchio
che incorrete la Scomunica. Io posso e debbo dichiararvi, che
secondo i principj della Morale Cattolica e della ragione non vi è
nè scomunica, nè peccato di sorta, per gli Elettori alla suddetta Costituente.
</p>

<p class="indl">
«Empoli, 8 marzo 1849.
</p>

<p class="indr">
<span style="margin-right: 2em">«Vostro Affezionatissimo</span><br />
«<span class="smcap">P. Pasquale Martelli</span> Proposto.»
</p>

<hr class="tbs" />

<p class="indl">
«Molto Reverendo Signore.
</p>

<p>
«Richiesto da varii Parrochi di questa Diocesi, se potessero dar
risposta ai proprj lor Parrocchiani sull'interrogazione fatta ad essi,
cioè, se nelle attuali circostanze, in cui si trova la nostra Toscana,
la pena della Scomunica s'incorra per l'elezione da farsi nel prossimo
Lunedì, 12 del corrente mese, dei Deputati alla Costituente
Italiana, io ho manifestato apertamente ad essi la mia, qualunque
siasi, opinione, dicendo loro che, per l'esame già fattone, io era d'avviso
che effettivamente non s'incorresse. Ne prevengo di questo mio
parere VS. Molto Reverenda per sua regola, acciocchè, qualora
Ella pure sia ricercato dai suoi Popolani sullo stesso proposito,
possa dar loro una replica, che lasci pienamente tranquilla la loro
coscienza.
</p>

<p>
«E dandole la Pastoral benedizione mi confermo con sincerità
di cuore,
</p>

<p class="indl">
«Di VS. Molto Reverenda,
</p>

<p class="indl">
«Pisa, li 8 marzo 1849.
</p>

<p class="indr">
                             <span style="margin-right: 2em">«<i>Affez. come Fratello</i></span><br />
                       «<span class="smcap">Giovan Batista</span> Arc. di Pisa.»
</p>

<p class="indr">
(<i>Conciliatore</i>, 11 marzo; <i>Monitore</i>, 9 marzo 1849.)
</p>

<p>
<a id="note533" href="#tag533">533.</a> Esodo, C. 14, c. 22.
</p>

<p>
<a id="note534" href="#tag534">534.</a> <i>Popolano</i> del 14 febbraio 1849.
</p>

<p>
<a id="note535" href="#tag535">535.</a> <i>Popolano</i> del 14 febbraio 1849.
</p>

<p>
<a id="note536" href="#tag536">536.</a> <i>Popolano</i> del 15 febbraio 1849.
</p>

<p>
<a id="note537" href="#tag537">537.</a> <i>Alba</i>, 15 febbraio 1849.
</p>

<p>
<a id="note538" href="#tag538">538.</a> <i>Frusta Repubblicana</i>, 18 febbraio 1849.
</p>

<p>
<a id="note539" href="#tag539">539.</a> Rusconi, Opera citata.
</p>

<p>
<a id="note540" href="#tag540">540.</a> Requisitoria, pag. 132, § 85.
</p>

<p>
<a id="note541" href="#tag541">541.</a> Vedilo a pag. 287 di questa <i>Apologia</i>.
</p>

<p>
<a id="note542" href="#tag542">542.</a> Documenti, pag. 412, citato altrove.
</p>

<p>
<a id="note543" href="#tag543">543.</a> Vedilo a pag. 383 di questa <i>Apologia</i>.
</p>

<p>
<a id="note544" href="#tag544">544.</a> Documenti, pag. 828.
</p>

<p>
<a id="note545" href="#tag545">545.</a> Documenti, pag. 286.
</p>

<p>
<a id="note546" href="#tag546">546.</a> Vedila a pag. 431 di questa <i>Apologia</i>.
</p>

<p>
<a id="note547" href="#tag547">547.</a> Documenti, pag. 849. — Questo Documento è riportato per intiero
a pag. 474 di questa <i>Apologia</i>.
</p>

<p>
<a id="note548" href="#tag548">548.</a> «<i>Durante la giornata vennero elevati per tutte le piazze di Firenze
i sacri Alberi della Libertà incoronati di fiori, sormontati</i> dalle bandiere
tricolori, e dallo antico berretto con cui si saluta ogni aurora di
redenzione. — La solenne funzione fu inaugurata dappertutto con
allegro scampanío dai campanili di Firenze, con <i>gli spari dei moschetti</i>,
col rullo dei <i>tamburi della Guardia Nazionale, col suono di
musici strumenti, con lo scoppio di lietissimi evviva</i>.» — (<i>Corriere Livornese</i>,
27 febbraio 1849.)
</p>

<p>
<a id="note549" href="#tag549">549.</a> <i>Corriere Livornese</i>, 27 febbraio 1849.
</p>

<p>
<a id="note550" href="#tag550">550.</a> <i>Monitore</i> del 2 marzo 1849.
</p>

<p>
<a id="note551" href="#tag551">551.</a> Ugo Foscolo, <i>Prose letterarie</i>, vol. II, pag, 316. Ed. Le Monnier.
</p>

<p>
<a id="note552" href="#tag552">552.</a> Discorso di M. Lamb pronunziato alla Camera dei Comuni d'Inghilterra
nel dì 11 marzo 1818, intorno al <i>Bill delle indennità</i>.
</p>

<p>
<a id="note553" href="#tag553">553.</a> L'Accusa nota argutamente la solenne accoglienza dei Deputati
della Costituente Romana. Poichè è forza scendere a siffatte meschinità,
si ha da sapere come questi Signori, avvezzi alle romane magnificenze,
si erano lagnati pel ricevimento più che modesto del Governo
Provvisorio; e già di queste parole gli Esaltati si prevalevano per
susurrare, che ciò era segno di disprezzo, e di peggio; allora io dissi:
riceviamoli questa altra volta solennemente, cioè con l'assistenza del
Municipio, del Generale, e dei Colonnelli della Guardia Nazionale. — Vedi
<i>Monitore</i>, 16 marzo 1849.
</p>

<p>
<a id="note554" href="#tag554">554.</a> «Quest'oggi, verso le ore 3 p. m., è giunto in Pisa, proveniente
da Livorno, Ciceruacchio con altri suoi compagni di Roma. È alloggiato
alla Locanda Peverada. Il Popolo lo ha festeggiato, ma non in molto
numero. Ha parlato di Unificazione con Roma. Domani parte per
Lucca.»
</p>

<p>
«Sono arrivati stamani in Lucca Angiolo Brunetti detto Ciceruacchio,
il D. Guerrini, il Tenente Costantini, Vincenzio Longhi,
Girolamo Conti, Giuseppe Fabiani, popolani di Roma. Partono in
giornata per Pescia e Pistoia; dimani saranno a Firenze per chiedere
l'Unificazione. Durante la loro dimora furono festeggiati dal
Popolo. Hanno udita in San Michele la Messa celebrata dal Sacerdote
Giambastiani, che ha dirette calde parole di amor patrio
alla folla ivi accorsa ec.» — (Dispacci telegrafici. Documenti,
pag. 506.)
</p>

<p>
<a id="note555" href="#tag555">555.</a> <i>Costituente Italiana</i> del 17 marzo.
</p>

<p>
<a id="note556" href="#tag556">556.</a> <i>Frattanto la Toscana non può fare a meno di una Assemblea Legislativa,
che rappresenti veramente il Paese.</i> — (Considerando II, Decreto
del 10 febbraio 1841. Documenti dell'Accusa, pag. 821.)
</p>

<p>
<a id="note557" href="#tag557">557.</a> Articolo 10 del medesimo Decreto.
</p>

<p>
<a id="note558" href="#tag558">558.</a> In altra parte ho mostrato quello che imprendessi felicemente a
troncare trame siffatte; mi gode l'animo di riferire un Documento citato
dalla Difesa Romanelli a pag. 156, il quale attesta gli sforzi nel
medesimo intento eseguiti dal mio degno collega.
</p>

<p class="indl">
«A. C.
</p>

<p>
«Il Circolo Popolare di Firenze invia costà dei Commissarii, per
quello mi assicura un mio particolare e schietto amico. — Se questi
intendono di commuovere la città, perchè ci forziate la mano alla
fusione con Roma e ad usurpare <i>la tanto vantata e voluta sovranità
del Popolo</i>, devo dichiararvi che <i>per parte mia</i> non sono uso a cedere alla violenza, <i>e a tradire i miei
principii</i>. Se però venissero ad eccitare gli spiriti marziali della Gioventù,
pur troppo pacifica, e persuaderla a inscriversi nei ruoli dei
propugnatori della santissima causa della indipendenza e della libertà,
secondateli di tutto cuore e con ogni mezzo.
</p>

<p class="indl">
«Firenze, 17 febbraio 1849.
</p>

<p class="indr">
«Affez. <span class="smcap">L. Romanelli</span>.»
</p>

<p>
<a id="note559" href="#tag559">559.</a> «Il Governo Provvisorio Toscano,
</p>

<p>
«Considerando suprema legge dello Stato essere provvedere alla
propria salute;
</p>

<p>
«Considerando che per ottenere questo intento supremo il Governo
abbia avuto non pure il diritto ma il dovere di ricorrere a
qualunque straordinario rimedio;
</p>

<p>
«Considerando che la libertà non consenta mantenere siffatti rimedii
neanche un istante quando il pericolo cessi;
</p>

<p>
«Considerando la piena vittoria della opinione contro gli eccitatori
scellerati della Guerra Civile, l'accordo universale di riservare
alle Assemblee la sanzione del voto popolare intorno alle forme del
nostro Reggimento, ed in fine l'orrore che il generoso Popolo ha
da sentire per qualunque attentato parricida contro la Patria in presenza
del pericolo di straniera aggressione;
</p>

<p>
«Considerando che i sospetti e la diffidenza della tirannide repugnino
alla maestà del Governo popolare;
</p>

<p class="indl">
«Decreta:
</p>

<p>
«Art. 1. La Legge Stataria del 22 febbraio 1849 è abrogata, la
Commissione eletta con quella Legge disciolta, ec.» — (<i>Monitore</i>,
2 marzo 1849.)
</p>

<p>
<a id="note560" href="#tag560">560.</a> Il signor Berti Pichat, Preside di Bologna, nel marzo 1849 mosse
a Firenze per tentare di ridurre in contante buona somma di carta
monetata romana; malgrado la diligenza che vi misero non pochi
sensali, e la usura offerta superiore al 30 %, non poterono barattarsi
oltre L. fior. 8000 a mediazione del Veneziani, perocchè i Banchieri la
rifiutassero con qualsivoglia premio. I nostri Buoni del Tesoro una
sola volta, e per ore, scapitarono 7 %; ma il loro corso regolare fu
oscillante fra il 3 e il 4 %. Il sig. Berti Pichat, da quel leale uomo
che era, dandomi esatto ragguaglio della sua Provincia, mi assicurava,
Bologna e le terre dipendenti avverse alla Repubblica poco meno
che alla invasione straniera.
</p>

<p>
<a id="note561" href="#tag561">561.</a> Non furono mai principiate. Lo spoglio delle Liste degli eletti
per la Costituente Italiana doveva effettuarsi a Firenze da una Commissione
centrale, composta ai termini dello Art. 10 del Decreto del 14
febbraio 1849. Alcuni Gonfalonieri provinciali si recarono a Firenze a
questo scopo, ma il Municipio, che per organo del suo Gonfaloniere
mi manifestava quale e quanta fosse la repugnanza della universalità
dalla Unificazione con Roma repubblicana, protrasse le operazioni
della Costituente <i>italiana</i>, me consapevole e consigliere, onde il voto
della Costituente <i>toscana</i> procedesse senza ombra di coazione, o di urgenza.
Di ciò occorre la prova nel Decreto dell'8 aprile 1849 (Documenti,
pag. 885), che l'Accusa riprende come quello «che provvedeva
a ultimare le operazioni di squittinio relative alle elezioni dei
Deputati alla Costituente Italiana.» Ben poca mente ci voleva a
comprendere, che un simile Decreto pubblicato per attutire l'ardore
degli improperii dei Repubblicani rimaneva vuoto di effetto, dovendo
l'Assemblea Costituente Toscana decidere intorno alle sorti del Paese
nel 15 aprile successivo, a norma del Decreto dell'Assemblea del
3 aprile 1849. Tutto sta nello esaminare come sarebbe stato deciso
dopo 7 giorni!
</p>

<p>
<a id="note562" href="#tag562">562.</a> Detto Decreto, pag. 55.
</p>

<p>
<a id="note563" href="#tag563">563.</a> Dal Rapporto recente fatto dal signor Ducos, intorno alle spese
commesse dal Governo Provvisorio di Francia, troviamo che Ledru
Rollin spese franchi 123,000 per bucherare l'elezioni in pro della idea
repubblicana; e in vero, questo è il contegno di cui intende che prevalga
un suo concetto politico. Non un soldo fu speso da me, onde
l'elezioni fossero disposte in un senso piuttosto che in un altro: dal
quale fatto può dedursi questa conseguenza (dove ve ne fosse mestieri):
se liberissime lasciai l'elezioni mentre fui Membro del Governo Provvisorio,
tanto più deve credersi che tali procurassi che fossero, Ministro
Costituzionale.
</p>

<p>
<a id="note564" href="#tag564">564.</a> <i>Popolano</i> del 3 e 7 marzo 1849.
</p>

<p>
<a id="note565" href="#tag565">565.</a> <i>Il Nazionale</i>, 9 marzo 1849: — «Il Decreto adunque (del 6
marzo) di che ci occupiamo, in doppio modo viene ad offendere (ove
non rimanga opportunamente chiarito e ammendato) il fondamentale
principio della nazionale sovranità: sì perchè determina e <i>circoscrive</i>
abusivamente la <i>iniziativa</i>, per propria indole illimitata,
della convocata Costituente; — sì perchè, ne' limiti delle assegnatele
competenze, pare che pretenda essere la Nazione astretta a accettare
quale <i>atto sovrano</i> le qualunque sue Deliberazioni.»
</p>

<p>
<a id="note566" href="#tag566">566.</a> <i>La Costituente Italiana</i>, 11 marzo 1849: — «Il Governo Provvisorio
Toscano non ha creduto di pronunziare primo, e consecrare la
parola della Unificazione, ed ha voluto innanzi a tutto interrogare
la volontà delle popolazioni, che gli aveano concesso mandato di
provvedere alla loro suprema salute. Alla inesplicabile esitanza,
ostinata anche dinanzi alla già chiara intenzione del Paese, una subita
riparazione debbe essere accordata coll'inviare alla Assemblea
Costituente Toscana gli uomini che reclameranno spontanea, unanime,
l'Unione con Roma.»
</p>

<p>
<a id="note567" href="#tag567">567.</a> <i>Il Popolano</i>, 8 marzo 1849: — .... «oltre a che il Governo
nulla sembra disposto a fare affinchè le elezioni procedano in guisa
da produrre il resultato che noi vogliamo, cioè la Unione con
Roma e la proclamazione della Repubblica ec.»
</p>

<p>
<i>Il Popolano</i>, 9 marzo 1849: — .... «una Legge mal concepita
(del 6 marzo) è d'uopo sia anche peggio eseguita. Da ciò emergerà
forse un'Assemblea di Retrogradi e di Conservatori; ed un'Assemblea
di simil colore sapete a che cosa ne conduce direttamente e
senza transazioni? Alla guerra civile, ec.»
</p>

<p>
Anche il Regio Procuratore Generale nella sua Requisitoria, a
pag. 130, ha saputo conoscere: «Che nel dì 6 marzo, lo stesso Governo
Provvisorio, <i>quasi</i> temperando l'Atto del 14 febbraio, in cui
era implicita ma positiva ed assoluta l'adesione del Governo alla
Costituente <i>italiana</i>, decretò che l'Assemblea Legislativa <i>toscana</i>
avrebbe usato del potere costituente, tanto per comporre insieme
co' Deputati dello Stato Romano la Costituente della Italia Centrale,
<i>quanto per decretare se, e con quali condizioni, lo Stato Toscano dovesse
unirsi con Roma</i>.»
</p>

<p>
<a id="note568" href="#tag568">568.</a> «Ieri ebbe luogo, siccome annunziammo, la rivista della Guardia
Nazionale.... Il Guerrazzi venne sì dai militi che dal Popolo
astante salutato con fragorosi applausi: onde presso a poco diresse
alla Guardia queste parole: — Domani è giorno solenne per un Popolo
libero:...... questo Popolo però non va esortato nel dare il suo
voto; questo Popolo che ha una coscienza, va lasciato libero ne' suoi
diritti. Militi della Guardia Nazionale, difenderete voi le proprietà
e la vita degli individui? — <i>Sì, sì</i>. — Farete sì che il voto sia
dato libero, e che sia libera la discussione sulle sorti del Paese,
discussione che sarà agitata dai Deputati che voi stessi avrete scelti? — <i>Sì,
sì</i>.» — (<i>Il Nazionale</i>, 12 marzo 1849.)
</p>

<p>
<a id="note569" href="#tag569">569.</a> «Questa mattina la Guardia Nazionale è stata raccolta dal Generale
Zannetti sulla Piazza di Barbano, e di colà attraversando
tutto Firenze si è recata in Boboli, ov'è stata passata in rivista dal
Guerrazzi.
</p>

<p>
«Non possiamo con precisione riferire le parole che a ciascun
battaglione ha indirizzato il Presidente del Governo Provvisorio,
imperocchè, a quanto ci viene riferito, elleno fossero di diverso genere
ad ogni fermata. Bensì una calorosa esortazione alla Guardia
Cittadina è stata reiteratamente volta dal Guerrazzi, ed è quella di
sostenere con ogni forza il Governo Provvisorio e la futura Assemblea
Costituente Toscana sì dai pericoli che sovrastare loro potrebbero
dalla parte dei reazionarii retrogradi, quanto da quelli che
nascer potrebbero dalle impronte pretensioni degli <i>ultra</i> e degli
intolleranti, consigliando a starsi contenti i Toscani a quello che i
loro Rappresentanti saranno per decidere.
</p>

<p>
«In quanto a noi, fin da questo momento protestiamo, che se le
future Assemblee non pronuncieranno la Unione con Roma, e, conseguentemente
la decadenza della Famiglia di Lorena e la istaurazione
del regime repubblicano, <i>profitteremo di qualsiasi mezzo</i> ci presentino
le circostanze, affine di salvare il Paese nostro da un giogo
aborrito, che imporre gli si volesse a nome della legalità e di una
servile rappresentanza.
</p>

<p>
«Noi non temiamo che il Popolo il quale compone la Guardia
Nazionale, quel Popolo che gridò e grida tutto giorno <i>Viva la Repubblica,
Viva la Unione con Roma</i>, voglia suscitare nel Paese la
guerra civile, facendo fuoco su i suoi fratelli che, traditi nei loro
voti, e vedute strozzate le loro speranze dal capestro delle formali
legalità, <i>usassero l'estremo loro appiglio, la suprema loro ragione — la
forza e la violenza</i>, — contro coloro che non si meriterebbero davvero
il nome di Rappresentanti del Popolo, <i>ma di traditori della Patria</i>,
ove si negassero a coteste tre supreme Leggi, che oggi ci sono
imposte non tanto dalle circostanze, quanto dal bene della nostra
patria, dalla sua salvezza, dalla necessità di assicurare solidamente
la sua futura solidità e grandezza.
</p>

<p>
«Noi non temiamo nemmeno per ombra un tanto obbrobrio per
parte dei futuri Deputati; ma ove questo obbrobrio dovesse pesare
su di essi, certo, <i>ad onta di tutte le esortazioni del Guerrazzi</i> <span class="smcap">non
peserà sulla Toscana l'obbrobrio assai maggiore di avere pazientemente
sopportato il tradimento</span>; e la Toscana saprà consumare
la sua Unione con Roma, e saprà subirne tutte le conseguenze, <i>anche
ad onta dei suoi Rappresentanti e degli uomini del Governo Provvisorio</i>.
Questa è la nostra fede!» — (<i>Popolano</i>, Nº 256, 12 marzo 1849.)
</p>

<p>
<a id="note570" href="#tag570">570.</a> Chi? Secondo la Grammatica, io. O che dopo avermi convertito in
<i>perduelle</i>, l'Accusa vuole trasformarmi anche in donna? Qui pure
sento il bisogno di protestare.
</p>

<p>
<a id="note571" href="#tag571">571.</a> L'Accusa trae dal Discorso di apertura dell'Assemblea letto
dal signor Montanelli argomento d'incolparmi; e sì, ch'Ella avrebbe
dovuto all'opposto ricavarne motivo ad assolvermi, considerando:
1º che codesto Discorso fu opera del signor Montanelli, non mia; 2º che
di sua mano apparisce scritto; 3º e che io, quantunque il turno mi chiamasse
ad essere Presidente di settimana, e come tale l'Assemblea
presiedessi, e dovessi leggerlo, pure mi vi rifiutai, però che contenesse
proposizioni dalle quali dissentivo, e alle quali per parte mia
ero deliberato a non aderire.
</p>

<p>
<a id="note572" href="#tag572">572.</a> Altrove ho dimostrato, e qui insisto a dimostrare, la falsità della
incolpazione appostami dall'Accusa: «<i>avere io lasciato in balía di mandatarii
non Toscani la decisione intorno alle sorti dello Stato</i>.» La Legge
del 10 febbraio 1849 relativa alla Costituente <i>toscana</i> nell'Art. 8 decreta,
che <i>i forestieri dalle elezioni si escludano</i>; certo, adoperare la
parola <i>forestieri</i> fu male, ma egli è pur certo, che con essa denota i non
Toscani. Lo sforzo dei parteggianti per la Repubblica potè ottenere
che il Popolo mandasse Deputati non Toscani all'Assemblea Toscana;
però essi furono pochissimi, e per nulla bastevoli a partorire i danni
immaginati dall'Accusa. Il Generale D'Apice stampò nel <i>Monitore</i> la
lettera, che io gli consigliai, e scrissi a norma del suo dettato rispetto
a questo negozio, la quale spiegava, che, trattandosi di pratica
domestica, convenienza e senno gli suggerivano di rinunziare alla
Deputazione; e parecchi seguitarono lo esempio. Io manifestai agli
amici il mio disegno di prendere parola all'Assemblea per escludere <i>i
non Toscani</i>, parendomi, com'era, pretta improntitudine quella di volere
rappresentare la Toscana in cosa vitale senza conoscerla; ma essi
me ne sconfortarono con grandissima istanza, onde non provocarmi
contro il furore degli avversarii. Fra questi amici ricordo il signor Guidi
Rontani; e gli altri, spero, mi sovverranno con la loro memoria.
Intanto, che così sia vero si ricava dalia relazione dell'Adunanza
del 27 marzo 1849, tenuta dall'Assemblea Costituente Toscana. In
cotesta Adunanza il Circolo del Popolo presentò una petizione al fine,
che i non Toscani venissero ammessi allo ufficio di Rappresentanti
Toscani. Avrebbe il Circolo operato così, se la faccenda stesse come
fantastica l'Accusa? Ancora: una Sezione lasciò sospesa la proclamazione
di tre Deputati, fra i quali due non Toscani. Avrebbe potuto
tenerli sospesi la Sezione, se la Legge gli ammetteva? — Più oltre:
rispetto alla quistione se gli eletti non Toscani possano formar parte
dell'Assemblea Costituente è deciso, che messa da parte l'<i>applicazione
legale</i> ogni Italiano deva essere accolto in Assemblea Italiana.
Dunque la Legge gli escludeva. — (<i>Alba</i>, Nº del 28 marzo 1849, pag. 1943.) — Nelle
note stampate dal Governo non occorre un nome solo di non
Toscano, e nonostante sapete voi su quale fondamento questa Accusa
ha cuore di sostenere, che le sorti del nostro Paese furono commesse
a mani non toscane? Eccolo. Esaminate nel <i>Monitore</i> del 25 marzo
1849 il Prospetto dei Deputati dell'Assemblea Costituente Toscana,
e su 120 trovate tre non Toscani: Modena, D'Apice e Niccolini;
ma D'Apice renunziò, Niccolini fu reietto; dunque ne rimase uno.
Così lasciavansi in balía di non Toscani i toscani destini! — Incredibili
cose, e non pertanto vere. Raccomandai escludessero almeno Niccolini,
e fu escluso: «non venne proclamato Giovanni Battista Niccolini di
Roma, <i>quantunque la Sezione fosse di sentimento ammetterlo sebbene non
Toscano</i>.» — (<i>Alba</i>, luogo citato.) — Niccolini protestò; ma quantunque
conoscesse la sua esclusione opera mia, e fosse sfrenatissimo, ed ora
per la nuova ingiuria soprammodo infiammato, pure non seppe rimproverarmi,
come per certo non avrebbe mancato di fare, di essermi servito
di lui pei miei fini, ed ora gittarlo via mal gradito arnese. Questo Documento,
benchè non valga nulla, rarissimo, mercè le diligenze del mio
Difensore, mi perviene adesso, e adesso qui mi è forza metterlo:
</p>

<p class="indl">
«Cittadino Presidente,
</p>

<p>
«In nome della sovranità del Popolo, stando alla lettera e allo
spirito del Regolamento, e onde non veder violato un Principio Costituzionale,
debbo protestare come protesto sulla decisione presa dalla
Camera a mio riguardo considerandola come inlegale; perchè:
</p>

<p>
«Se alla Camera fosse riservato il dritto di ammettere o escludere
i Deputati regolarmente eletti, cioè le operazioni dei Collegj
elettorali che li nominò (<i>sic</i>), essendo state riconosciute valide, cesserebbe
ogni sovranità del Popolo, e il suffragio elettorale sarebbe
una mera illusione, e lo provo:
</p>

<p>
«Si supponga che in una Camera di 120 persone 60 membri
siano conosciuti rappresentare il Principio Costituzionale Monarchico,
60 quello Repubblicano; ora nella verifica de' poteri possono
esser presenti alla Camera i 60 Repubblicani, e soli 10 Costituzionali,
e così viceversa. Che se il Partito che si trovasse in maggioranza,
venisse ad escludere l'altro Partito, cosa diverrebbe il voto
della metà degli elettori che hanno mandato alle Camere uomini
rappresentanti i loro principj? Dove si troverebbe allora l'espressione
sincera della volontà del Paese? Io lo lascio a voi a considerare.
</p>

<p>
«Ma vi è più. L'Art. 6 del Regolamento, che si è dichiarato dovere
provvisoriamente reggere la Camera, porta che:
</p>

<p>
«<i>L'Assemblea pronunzia sulla validità delle elezioni, ed il Presidente
proclama Deputati coloro i cui poteri sono stati dichiarati validi.</i>
</p>

<p>
«Io non aggiungo parola su questo Articolo, che di per sè stesso
è troppo chiaro, e che non ammette nessun'altra possibile interpretazione.
</p>

<p>
«Io spero, o Cittadini Rappresentanti, che voi vorrete seriamente
considerare questa mia protesta che contiene un alto principio di
diritto costituzionale, e vorrete considerarla dall'alta sfera in cui la
confidenza del Popolo Toscano vi ha posto. Onde esser liberi bisogna
esser giusti, diceva un sommo Legislatore, e sulla vostra giustizia
io mi riposo tranquillamente.
</p>

<p>
«Nel pregarvi, Cittadino Presidente, a leggere all'Assemblea questa
mia protesta, con tutto il rispetto mi dichiaro
</p>

<p class="indl">
«di Voi, Cittadino Presidente,
</p>

<p class="indr">
«<i>Dev. Servo</i> G. B. <span class="smcap">Nicolini</span>.»
</p>

<p>
<a id="note573" href="#tag573">573.</a> Farini, Opera citata, tomo III, pag. 248.
</p>

<p>
<a id="note574" href="#tag574">574.</a> <i>Conciliatore</i> del 25 marzo 1849.
</p>

<p>
<a id="note575" href="#tag575">575.</a> Documenti, pag. 509. — Dispaccio telegrafico del Prefetto Martini.
</p>

<p>
<a id="note576" href="#tag576">576.</a> «È possibile, che sia partita una Commissione composta del
cittadino Guerrazzi e dei Ministri d'Inghilterra e di Francia, e di
altri due personaggi, per Gaeta a prendere Leopoldo II? Alla quiete del
Popolo sarebbe utile uno schiarimento su questa voce, sparsa generalmente
a Pisa, a Pistoia, e qui.» — (Dispacci telegrafici. Documenti,
pag. 512.)
</p>

<p>
<a id="note577" href="#tag577">577.</a> «Le voci più stravaganti si spargono qui, trovano credenza
nei goffi, e appoggio nei nemici del Governo. In me non mai. Ho
già smentita solennemente la ingiuriosa notizia fino all'arrivo del
Dispaccio sui Volontarii, venutomi in acconcio con la vostra firma.
Compirò l'operazione mediante nuova mentita ai detrattori. Appunto
per confonderli, ho fatto la domanda di schiarimento su l'incredibile
assurdo. Io mi congratulo davvero, che la Nazione vi abbia
scelto a suo moderatore. Mi sdegno delle maligne arti di chi vorrebbe
attraversarvi i disegni generosi. Fatemi vostro vendicatore
mortificandomi. A questo prezzo sono contento.» — (Dispacci
telegrafici. Documenti, pag. 512.)
</p>

<p>
<a id="note578" href="#tag578">578.</a> Anzi, stupendo a dirsi, il mio Avvocato m'informa, che non
gliene domandarono nemmeno schiarimento!....
</p>

<p>
<a id="note579" href="#tag579">579.</a> Importa rammentare, perchè gli fa onore, quale opinione avessero
gli Arrabbiati di questo egregio amico. Spedito a comporre i tumulti
di Empoli, commissione da lui condotta a termine con umanità
pari alla solerzia, fu bistrattato dal <i>Popolano</i>, e lo abbiamo veduto.
Pigli propone inviare a Portoferraio un Commissario per destituire
Gonfaloniere e Consigliere «<i>che però non dovrebbe essere Manganaro</i>.» — (Dispacci
telegrafici. Documenti, pag. 481). — Sparsa voce a Siena, che
il Governo vi mandava Prefetto Manganaro, Ciofi ammonisce: «Si
vocifera che il Prefetto V. ritorna a Pistoia, e che viene qua in sua
vece Manganaro. Questa sostituzione dispiace moltissimo ai Sanesi;
i quali mentre vedono bene V., mostrano grande avversione al cognome
Manganaro.» — (Dispacci governativi. Documenti, pag. 216.) — A
Livorno lo minacciano di buttarlo giù dalla finestra, se non fa come
Pigli (Documenti, pag. 530). Così nel febbraio, nel marzo e nello
aprile 1849 erano onorati e tenuti in pregio dai Repubblicani i miei
migliori amici.
</p>

<p>
<a id="note580" href="#tag580">580.</a> Era arte ordinaria screditare con sospetti, o fare segno di vituperii
i Deputati, che si scoprivano parziali ai disegni del Governo;
eccone una prova espressa:
</p>

<p>
«La causa repubblicana fu ieri sera fortemente attaccata dal Presidente
del Circolo di Pistoia (Dott. Didaco Macciò) a motivo di una
santa proposizione fatta da un buon Popolano intorno al piantare in
piazza l'Albero della Libertà.
</p>

<p>
«Il bianco-rosso Macciò si fece a sostenere, che il mettere l'Albero
era un ferire nel cuore il primo stadio della <i>Costituente</i>; era
una cattiva ricompensa al Governo Provvisorio; — era un volerlo
trascinare a certa rovina: — insomma ciò non era nella <i>legalità</i>.
Disse ancora che chiunque si era pronunziato con quel segnale
aveva fatto male, e commesso un arbitrio: che mettendo in cima
all'Albero il <i>ridicolo</i> berretto della libertà, altro non era che scimmiottare
i Francesi del 93: che anche Roma, la <span class="smcap">imprudente</span> Roma,
aveva fatto male <i>malissimo</i> a proclamare la Repubblica. Disse anche
altre bestemmie più forti di quelle che declamò giorni sono, perchè
il Circolo non inviasse al Governo Provvisorio le Deputazioni richieste
dal Circolo fiorentino, per implorare da lui la immediata
Unione con Roma e la proclamazione della Repubblica.» — (<i>Popolano</i>,
N<sup>o</sup> 251, 6 marzo 1849.)
</p>

<p>
<a id="note581" href="#tag581">581.</a> Dunque il <i>Conciliatore</i> del 1º aprile 1849 la mia fierezza come
nobile salutava; dunque gli uomini del <i>Conciliatore</i> con plausi vivissimi
nel 1º aprile mi confortavano: come va, domando, che nel
12 aprile mi tradivano, e dopo mi hanno calunniato, resi complici a
farmi patire strazii, che io non saprei imprecare neppure ai miei più
mortali nemici?
</p>

<p>
<a id="note582" href="#tag582">582.</a> Parla di questo fatto il <i>Conciliatore</i> del 16 marzo 1849. «Di consenso
dei due Governi Romano e Toscano è stabilito in Bologna un
Comitato di difesa il quale avrà cura di proporre, e ordinare tutto
ciò, che potrà contribuire a difendere il territorio comune. Il Governo
Toscano ha già inviato da qualche giorno in Bologna due
Rappresentanti, il Colonnello Manganaro, ed il Capitano Araldi.»
</p>

<p>
<a id="note583" href="#tag583">583.</a> Vedi ragguaglio delle Sedute della Costituente Toscana del
2 e 3 aprile 1849 qua oltre.
</p>

<p>
<a id="note584" href="#tag584">584.</a> <i>Risposte date dai Ministri dello Interno e degli Esteri alle interpellazioni
Pigli; ed estratto di altri particolari delle Sedute del 2 e 3
aprile 1849 dell'Assemblea Costituente Toscana</i>:
</p>

<p>
«<i>Ministro dell'Interno.</i> Quanto allo Interno io devo conservare
molta prudenza intorno queste interpellazioni; nulladimeno disegnando
così l'insieme della Toscana, dirò: — in generale le popolazioni
della campagna sono mediocremente disposte alla idea della
guerra; le campagne nostre in parte negano mobilizzarsi in Guardia
Nazionale. Parecchi Gonfalonieri mandano preghiere di esser
dimessi, non sentendosi il coraggio civile di affrontare l'antipatia
delle popolazioni per la mobilizzazione della Guardia medesima,
antipatia che potrebbe esser vinta con più efficaci eccitamenti dei
Gonfalonieri mentovati. Lo stato di ignoranza in cui si trova parte
della popolazione toscana, fa che queste lepidezze non prendano
sempre un aspetto fiero, e di una aperta reazione: ma in molti luoghi,
dove la popolazione della campagna conserva ancora una certa
fibra forte, allora questa repugnanza si converte in modi alquanto
più sensibili. I Deputati di quest'Assemblea, e ormai il Popolo tutto,
sono informati dei fatti successi in varie parti del contado toscano.
Questo è quanto allo stato della popolazione campestre. — Nelle
città lo spirito è acceso per la patria difesa. Livorno ha mandato
quasi tutta la gioventù in campo per avviarsi alle frontiere. Firenze
comincia a muoversi, e si muoverà....
</p>

<p>
«Guardia mobile parte da diverse città della Toscana verso la
capitale, per organizzarsi, ricevere le armi, e andare ai confini;
non come fiammella che vive prossima a spengersi, ma come scintilla
che seconderà gran fiamma.
</p>

<p>
«Le cure del Governo infine ad ora adoprate sono tali, che
hanno cercato di alimentare ed accarezzare amorosamente questa
fiammella; e spera poter riuscire a fare che una massa non piccola
della nostra Gioventù possa coprire le frontiere. — Vi sono poi i
Rapporti dei nostri pubblici funzionarj di un ordine più elevato (per
esempio i Prefetti) intorno alla idea della Unificazione della Toscana
con Roma. Se debbo qui fedelmente esporre quello che a me da
questi funzionarj vien riferito, dirò, che la massima parte della popolazione
toscana recalcitra alla immediata Unificazione con Roma:
alcuni perfino ne fanno argomento di timore per non poter conservare
l'ordine pubblico, quando questa Unificazione fosse legalmente
e definitivamente proclamata da questa Assemblea, mentre all'opposto
la opinione contro qualunque ingiustissima invasione straniera
potrebbe crescere fino al furore.
</p>

<p>
«Il superior Comandante della Guardia Nazionale fiorentina
anch'esso ci ha denunziato dubbj gravissimi sulla adesione della
Guardia stessa intorno a questa grave perdita d'immediata Unificazione,
confidando nello egregio spirito dei Militi per correre alla
frontiera.
</p>

<p>
«Come Ministro dello Interno a me pare avere in generale sodisfatto
alle domande ed alle interpellazioni direttemi dal Deputato
Pigli.
</p>

<p>
«Il Ministro della Guerra vi potrebbe dire circa i mezzi che sono
in suo potere per armare ed equipaggiare la Gioventù, e unirla ai
Battaglioni della nostra Milizia stanziale.
</p>

<p>
«Il Ministro delle Finanze potrà a sua posta dirvi quali mezzi
sono a sua disposizione per soddisfare ai bisogni dell'armamento.
</p>

<p>
«<i>Un Deputato.</i> Domando la parola.
</p>

<p>
«<i>Presidente.</i> Non mi pare che siano esaurite le interpellazioni,
perchè il Deputato Pigli ne ha fatte di due specie: cioè sullo stato
interno dello Stato e sugli Affari Esteri; in conseguenza io credo...
</p>

<p>
«<i>Un Deputato.</i> Domandava la parola per rettificare un fatto.
</p>

<p>
«<i>Presidente.</i> Io credo non poter aprire la discussione, sino a che
non siano esaurite le risposte alle interpellazioni. — Il Cittadino Ministro
dello Interno ha altro da soggiungere?
</p>

<p>
«<i>Ministro dello Interno.</i> Se sono sodisfatti.... (<i>no, no.</i>) No? però a
me pare che potrebbero esserlo.
</p>

<p>
«<i>Ministro degli Affari Esteri.</i> Le interpellazioni a me dirette vertono
sulle notizie di Genova e Piemonte, sulla probabilità che può
esistere di una ripresa di ostilità nella Guerra Italiana, e sulle relazioni
che passano tra il Governo Toscano e le Potenze estere.
</p>

<p>
«Le ultime notizie di Genova sono state pubblicate nel <i>Monitore</i>
di ieri sera. — Il Governo non ne ha ricevute altre fino a questo
momento. Quanto al Piemonte resulterebbe al Governo, sebbene la
fonte della notizia non sia officiale, che l'armistizio fatale di cui
tanto ha parlato la stampa periodica fosse firmato dal nuovo Re nel
giorno 24 del passato mese, e che il Re istesso avesse dichiarato esser
sua volontà di fare rispettare l'armistizio ancorchè non si fossero
potute ottenere dal Maresciallo Austriaco le modificazioni fatte sperare
al Parlamento Sardo. Probabilità dunque di ripresa di ostilità
non esiste in Piemonte, a meno che non vogliano aprir la guerra
per proprio conto le Popolazioni con una generale insurrezione.
</p>

<p>
«Quanto alle relazioni che sono fra il Governo Toscano e le Potenze
estere non posso dire all'Assemblea che questo: Non avere
le medesime cambiato dal 9 febbraio. — Il Governo è in rapporti officiosi
coi Rappresentanti d'Inghilterra, Francia e Spagna; colla
Prussia, Russia e le altre Nazioni, sono rotti anche i rapporti officiosi.
Dirò poi che riguardo al partito che l'Inghilterra e la Francia
possono aver preso relativamente alla questione italiana tale
quale l'hanno fatta i recenti avvenimenti, è da ritenersi che siano
fino a questo momento arrivate le istruzioni analoghe dei respettivi
Governi ai Rappresentanti di queste due Nazioni qui residenti.
</p>

<p>
«Ho risposto alle interpellazioni del Deputato Pigli.
</p>

<p>
«Il <i>Presidente</i> domanda al Deputato Pigli se non ha altro da domandare.
</p>

<p>
«Il <i>Deputato Bichi</i> domanda che siano cancellate da' fogli degli
Stenografi le interpellazioni e le risposte.
</p>

<p>
«<i>Un Deputato</i> osserva che le interpellazioni erano inutili, perchè
i componenti l'Assemblea conoscevano pienamente i fatti stessi
tanto per i mezzi che ognuno di loro aveva come Deputato della
provincia, quanto anche per avere avuto più volte notizie dal Governo
nelle adunanze segrete.
</p>

<p>
«<i>Presidente.</i> Prima di tutto, insiste nella sua proposta il Deputato
Bichi?
</p>

<p>
«<i>Deputato Bichi.</i> Insisto perchè gli Stenografi cancellino dai loro
fogli le narrazioni che rivelano vergogne.
</p>

<p>
«<i>Presidente.</i> Bisognerebbe che ella scrivesse la sua proposizione
e che io la ponessi in discussione.
</p>

<p>
«<i>Deputato Guidi Rontani.</i> Io farei una osservazione: se il Deputato
Bichi chiede che sieno cancellate le risposte del Ministro dello
Interno, perchè queste non abbiano pubblicità, e perchè le date
spiegazioni non possono corrispondere al fine che le mosse; io approverei
la loro radiazione. Se poi questa mozione dovesse considerarsi
come impugnativa dei fatti, allora non potrei concordarla.
</p>

<p>
«(Diverse voci: <i>no! no!</i>)
</p>

<p>
«<i>Presidente.</i> Allora siccome semplicizza la disputa, domando se
si debbano radiare dal rendiconto degli Stenografi tanto le interpellanze,
quanto le relative risposte.
</p>

<p>
«<i>Deputato Guerrazzi.</i> Io non sarei mai di parere di dissimulare
la verità; meglio valeva non chiederla. Ora che è chiesta la verità,
la verità si dica. La magnanimità dell'Assemblea non deve consistere
nel dissimulare la verità, ma nel contemplarla e spendere
ogni mezzo per vincerla, qualora non fosse consentanea all'alto
scopo che ci siamo proposti.
</p>

<p>
«Se la verità è dura, è un fatto fatale; a noi non deve bastare il
cuore di mutarla per quanto è possibile, perchè quando noi cadremo
sotto la necessità dei fatti, noi mostreremo ancora che abbiamo
fatto quanto per noi era possibile per superarla con virtù e con
fermezza.
</p>

<p>
«<i>Presidente.</i> Rinnuovo all'Assemblea l'interrogazione se essa è
di parere che debbansi radiare tanto le interpellazioni quanto le risposte.
</p>

<p>
«(La proposizione Bichi non è ammessa.)
</p>

<p class="dots">················</p>

<p>
<i>Ciampi.</i> «... Ma si obietta e si dice: noi dobbiamo prepararci
alla guerra della nostra Indipendenza: occorrono dunque pronti e
sufficienti mezzi per sostenerla. Ed io rispondo: Per ciò che potrà
farsi in questi pochi giorni nei quali l'Assemblea tacerà, i mezzi
non mancano. E se mi si soggiungesse, che sono insufficienti, allora
dirò: Proclamate il principio, dite nettamente sotto qual
bandiera volete far questa guerra, dite che deve essere una guerra
di Indipendenza Nazionale, Italiana, e allora, interpretando anche
il voto dei miei amici della opposizione, vi dichiaro, che noi tutti
voteremo non per 2, ma per 18 e 20 milioni, e quanti più ne abbisognassero.
Ma permettetemi che francamente io ve lo dica: — negare
di proclamare il principio, abbassare la guerra della Indipendenza
alla difesa egoista dei confini toscani, e far tanta insistenza
per aver questi due milioni, mi sembra lo stesso, che chiedere i
fondi per le feste della Restaurazione.»
</p>

<p>
<a id="note585" href="#tag585">585.</a> «Era castellano nella rocca di Monte Petroso Biagio del Melano.
Costui sendo affogato intorno dai nimici, e non vedendo per la
salute della rôcca alcuno scampo, gittò panni e paglia da quella
parte che ancora non ardeva, e di sopra vi gittò due suoi piccoli
figliuoli, dicendo ai nimici: «Togliete per voi quelli beni che mi ha
dati la fortuna, e che voi mi potete tôrre; quelli che io ho dell'animo,
dove la gloria e l'onore mio consiste, nè io vi darò, nè voi mi
torrete.» Corsero i nimici a salvare i fanciulli, ed a lui porgevano
funi e scale perchè si salvasse. Ma quegli non l'accettò, anzi volle
piuttosto morire nelle fiamme, che vivere salvo per le mani degli
avversarj della patria sua.» — (Machiavelli, <i>Istorie Fiorentine</i>,
lib. IV.)
</p>

<p>
<a id="note586" href="#tag586">586.</a> Di queste espressioni a un dipresso mi valsi nella ultima Seduta
dell'Assemblea insorgendo contro la proposta di un Deputato — che
la corda faceva trovare i danari. —
</p>

<p>
<a id="note587" href="#tag587">587.</a> Giovami riferire l'autorità del signor Montalembert per temperare
la stupida indiscretezza di coloro, che esaminando la mia condotta
vanno a cercare il nodo nel giunco. Nella Seduta dell'Assemblea di
Francia del 10 febbraio 1851, cotesto oratore si esprimeva così: «Adesso
voi mi direte, ch'egli ha commesso errori. Egli ha commesso errori?
davvero! e voi avete fatto questa bella scoperta? Permettete,
che io vi domandi, da quando in qua avete trovato nel mondo un
Governo, che non commettesse errori?» Con più grato animo mi
valga ricordare la parte finale del Discorso di Addio fatto al Congresso
americano «<i>da quello, che lasciava ai posteri il nome di Washington
onde essi arrossiscano di eccezione così solitaria</i>.» — (Byron, Ode a
Napoleone.)
</p>

<p>
Il Generale, rivolto ai suoi colleghi, favellò in questa sentenza:
</p>

<p>
«Gli atti pubblici provano fino a qual punto i principii che ho
rammentato mi abbiano condotto nello adempimento dei doveri del
mio ufficio. La mia coscienza almeno mi dice, che non me ne sono
allontanato. Comecchè ripassando gli atti della mia amministrazione
non conosca colpa veruna d'intenzione, io ho un sentimento troppo
profondo dei miei difetti per <i>essere sicuro di non avere commesso errori</i>.
Quali essi sieno, io prego l'Onnipotente Dio a dissipare i mali
che potrebbero partorire. Io così porterò meco la speranza, che la
mia Patria non cesserà di considerarli con indulgenza, e che dopo
quarantacinque anni di vita consacrati a pro suo con rettitudine e
zelo <i>cadranno in obblio i torti di un merito insufficiente, come io cadrò
ben tosto nella dimora dello eterno riposo</i>!...»
</p>

<p>
Quando abbiamo letto siffatte parole, o Dio! come si fa egli a riportare
lo sguardo su le pagine dell'Accusa, e di altri che insensatamente
quanto ferocemente mi lacerano per gli errori, che in mezzo
a tanto trambusto di vicende e agitazioni di uomini posso avere commesso
io, mentre i Governi stessi, in condizioni ordinarie, e i sommi
personaggi non ne andarono immuni? — Quando Gesù Cristo, soccorrendo
alla peccatrice, disse agli accusatori: Chi di voi senza peccato,
getti la prima pietra, — fra tanta turba di gente (e badate ch'erano
tutti Farisei) non uscì un solo di cui la fronte fosse così sconosciuta alla
vergogna, che ardisse stendere la mano al sasso: ai giorni nostri,
qui, in patria, — voi lo vedete, — al grido: Chi di voi senza peccato,
gitti la pietra, — mille braccia si tirano su la camicia fino al gomito,
e ghermiscono le più elette ghiaie del Mugnone, pronti a scagliare.....
o generosi!.... o forti! Ben ti puoi estimare avventurosa, o Patria,
che tante serque contieni in te di petti santissimi, e di Farisei neppure
uno solo!
</p>

<p>
<a id="note588" href="#tag588">588.</a> Ritengo la proposizione già provata: nondimeno penso importante
aggiungere alquante prove specialissime:
</p>

<p>
Rispetto alla Guardia Nazionale: — «La principale occupazione
del Circolo la sera del 24, fu la questione delle elezioni <i>dei capitani,
tenenti, e sotto-tenenti della Guardia Nazionale</i>, avvenute nella mattina
del 22. Queste elezioni <i>sono cadute generalmente su persone poco repubblicane</i>;
sono state generalmente rielette le medesime persone
agli antichi gradi.» — (<i>Popolano</i>, 28 febbraio 1849.)
</p>

<p>
Per quello riguarda l'elezioni dei Deputati a Firenze: — «2 Marzo. — La
discussione di ieri sera al Circolo (del Popolo) si aggirò
tutta sulla nota dei Candidati del Compartimento Fiorentino all'Assemblea
dei 120. La serata non fu migliore per la Commissione.
Dopo avere già essa stessa riformata la sua nota, <i>ripudiando una
parte dei suoi figli</i>, ha dovuto ritirarne altri da sè nel tempo della
discussione, ed altri sono stati respinti dalla giustizia del Circolo;
oltre quelli che sono usciti vincitori coi voti sì, ma laceri e mal
conci dalla discussione. L'ultima giustizia, però, speriamo che la faranno
gli Elettori col rigettare tutti quelli che si spacciano nostri legislatori,
e non sono stati mai <i>nè Unitarii, nè Repubblicani, nè Rivoluzionarii,
nè Cospiratori per l'Unità e per la Repubblica</i>; nè sono
capaci colla sapienza e coll'azione sul Popolo a fare alcuna opera
buona nella costruzione del nuovo edifizio da elevarsi sul Campidoglio;
insomma, che non hanno nè scienza, nè coraggio; ma sono
gente di moda.
</p>

<p>
«Lo zelo laborioso di alcuni Socii, che sanno posporre i riguardi
al dovere, estorse da alcuni Candidati dichiarazioni pregevoli, da
pigliarne atto per confrontarle coi fatti avvenire, siccome fu detto.
Richiesto un Candidato: Che farebbe se l'Assemblea dei 120 non
votasse l'Unione con Roma? rispose: Scenderei in piazza collo
schioppo per unirmi col Popolo a fare la rivoluzione ec.» — (<i>Popolano</i>,
3 marzo 1849.)
</p>

<p>
«L'esempio fu bello, quantunque non riuscisse affatto onorevole
ai varii Candidati; alcuni dei quali balbettarono mal sicure parole
in temi che mostravano di male intendere; altri ricopersero sotto
sonori accenti la fiacchezza dei loro sensi tutt'altro che rivoluzionarii.
Pare che il Circolo dovrà cancellarne qualcuno dalla nota dei
Candidati, senza aspettare che lo cancellino gli Elettori. Pure si udirono
in altri anche belle e generose parole repubblicane, da cui
esalava purissima l'idea della nostra Unità. Ma alla domanda fatta
quasi a tutti: — Che fareste se l'Assemblea dei 120 tradisse l'Unità
italiana, non ratificando la riunione con Roma già decretata dal Popolo? — alcuni
Candidati s'impelagarono, smarrirono il senno, e non
seppero, com'altri, risolutamente rispondere: Lascerò il posto disonorato,
e correrò a debellare col Popolo italiano questi nuovi traditori.» — (<i>Popolano</i>,
7 marzo 1849.)
</p>

<p>
<a id="note589" href="#tag589">589.</a> Le lusinghe <i>non cessarono mai</i>. — «Roma 29 marzo, di sera. — In
seguito delle disastrose notizie del Piemonte, l'Assemblea ha
nominato un Triumvirato a norma del Decreto che vi accludo. I
membri di questo Triumvirato sono Mazzini, Armellini e Saffi. Si
voleva farvi entrare anche Guerrazzi e Montanelli; ma si è poi pensato
che il primo, essendo costà Capo del Potere Esecutivo, non
avrebbe potuto accettare fino ad Unione compiuta. Ad ogni modo
però il Triumvirato attuale è provvisorio, e non appena formeremo
con voi uno Stato solo, provvedemmo ad una nuova nomina, e la
faremo in guisa da trar profitto degli uomini più illustri e più popolari
tanto di Toscana come di Roma.
</p>

<p>
«Affrettate adunque l'Unione, affrettatela con tutte le vostre forze,
imperocchè da questa Unione soltanto può venire la comune
salvezza della Italia Centrale.» — (<i>Alba</i>, 4 aprile 1849.)
</p>

<p>
<a id="note590" href="#tag590">590.</a> Il Segretario Biondi. Tornata dell'Assemblea Costituente del
2 aprile 1849.
</p>

<p>
<a id="note591" href="#tag591">591.</a> <i>Italia Rossa</i>, del Visconte D'Arlincourt, pag. 116 e seguenti.
</p>

<p>
<a id="note592" href="#tag592">592.</a> Il generale Pepe nella <i>Storia delle Rivoluzioni d'Italia del
1847-48-49</i> (Bruxelles, 1850, pag. 270) narra uno esempio stupendo di
virtù, il quale a me piace referire non tanto perchè serva maravigliosamente
di conferma alla mia sentenza, la quale non ne ha bisogno,
quanto perchè consoli l'animo contristato dall'odierno diluvio universale
di viltà. Il generale Nugent fu gagliardo battagliero, ed aspro
nemico della Italia, comunque togliesse a moglie gentildonna italiana
di Benevento; nel 1849 con prova estrema di valore assaltava Brescia,
che con prove estreme di valore si difendeva. Prevalsero alfine
il numero degli assalitori, la qualità delle armi, e la esperienza del
trattarle; però cadde Brescia, dopo ch'ebbe ucciso al nemico 1500
uomini, 36 ufficiali, un luogotenente-colonnello, un colonnello, e lo
stesso generale Nugent, — il quale sentendosi vicino a morte nel dettare
il suo testamento <i>lasciava alla città di Brescia un legato in tributo
della sua ammirazione per lei</i>!
</p>

<p>
<a id="note593" href="#tag593">593.</a> <i>Prose Politiche.</i> Lettera Apologetica. Ed. Le Monnier.
</p>

<p>
<a id="note594" href="#tag594">594.</a> «L'Assemblea Costituente rigettò l'Unione con Roma; e con ciò
fare impedì forse una nuova complicanza dalla quale nessun utile
e molto danno poteva ora resultare. Forse impedì piuttosto un decreto
che un fatto; ma in ogni caso fece opera ragionevole. Concentrò
inoltre in un solo tutto il potere esecutivo; ed anco questo partito
era consigliato dalla imperiosità delle circostanze.
</p>

<p>
«Operi adunque chi ebbe la somma dei poteri per salvare la Toscana,
e l'esperienza dovrà consigliarlo nella scelta dei mezzi più
opportuni ed efficaci.
</p>

<p>
«Due mali oggi minacciano la Toscana: il disordine interno armato
in lotta civile, ed una possibile invasione austriaca. Queste
due calamità egli deve scongiurare dal nostro Paese; e quando vi
riesca, non vi sarà onesto cittadino che per questo non gli si professi
riconoscente.
</p>

<p>
«Se noi sapessimo la Toscana in condizioni diverse da quelle
nelle quali oggi sventuratamente si trova, noi sapremmo proporre
ben altri consigli. Ma ove è ella la guerra dei <i>Popoli</i> che soccorra
la disfatta dei <i>Regii</i>? Ove è un nucleo al quale si vogliano rannodare
le forze disperse? ove è un principio vitale che le animi e le governi?
I Decreti non creano eserciti, i proclami non aggiungono
stabilità ai governi disfatti.
</p>

<p>
«Però noi crediamo che tutti i sinceri amatori della patria debbano
oggi convenire in questo: salvare per primo quel più che è
possibile dell'onore e della indipendenza nazionale invocando l'appoggio
della Francia; dividere almeno la sventura cogli altri Popoli
fratelli, se non bastammo a dividere i pericoli; — salvare l'indipendenza
dello Stato, minacciata dall'Austriaco vittorioso; salvare
le libere istituzioni minacciate dalle fazioni reazionarie; salvare la
pubblica tranquillità, e con essa le proprietà e le persone, minacciate
dai turbolenti d'ogni Partito.
</p>

<p>
«Questo crediamo sia oggi dovere del Governo di procurare, invocando
il concorso dei poteri municipali; l'autorità dei quali riman
sempre incontestata, qualunque sia l'influenza degli avvenimenti
politici.» — (<i>Conciliatore</i>, Nº 88, 29 marzo 1849.)
</p>

<p>
<a id="note595" href="#tag595">595.</a>
</p>

<p class="center pad1">
NOTIFICAZIONE.
</p>

<p>
«Lieto il Governo di aver viste coronate di buon successo le
cure che si è dato per provvedere di cavalli il treno di artiglieria,
è ora ansioso di riempiere il vuoto d'uomini in che il medesimo
Corpo si trova.
</p>

<p>
«A quelli pertanto che abbiano militato in Cavalleria, a tutti
quelli che all'ufficio di cannoniere conduttore si sentano adatti (siano
pur anche coniugati) fa premuroso invito di offrire alla Patria i proprii
servigi.
</p>

<p>
«Per tre anni è l'impegno; cinque zecchini il premio d'ingaggio.
</p>

<p>
«Non è per altro in questa leggera somma, ma nel cuore dei Toscani,
che il Governo ripone la sua fiducia.
</p>

<p>
«Una nota per tutti quelli che vogliono scriversi è aperta fin
d'oggi presso il Comando di questa Piazza. — Su via Cittadini: mostriamo
al mondo che se altamente gridammo di voler esser liberi,
abbiamo anche il coraggio, sappiamo anche sostenere i sacrificii con
cui si merita la Libertà.
</p>

<p class="indl">
«Dal Ministero della Guerra, li 2 aprile 1849.
</p>

<p class="indr">
«<span class="smcap">G. Manganaro.</span>»
</p>

<p>
<a id="note596" href="#tag596">596.</a>
</p>

<p class="indl">
«Toscani,
</p>

<p>
«Alla sicurezza interna fu provveduto con necessarii provvedimenti
ieri e stamani. I fatti corrisponderanno alle parole. Adesso
della sicurezza esterna.
</p>

<p>
«Bisogna difendere la nostra Terra. Questo è dovere di tutti,
qualunque opinione i Cittadini professino. Onore, religione, interesse,
e ogni altro affetto che governa il cuore degli uomini virtuosi
ed anche poco virtuosi, persuade alla difesa del Paese nativo.
</p>

<p>
«Il Governo primo mandò alla Gioventù Toscana fervidi eccitamenti;
gliene mandava pari in caldezza la generosa Assemblea. Ai
confini! ai confini! Deh! Gioventù Toscana, difendi la tua Patria. La
difesa è agevole: i luoghi aspri, i calli dirotti, i tronchi e i massi
offrono riparo a noi, impedimento al nemico, dove mai si attentasse
varcare i nostri monti. Pensa che anche i bruti difendono i proprii
covili; vorrai essere, o Gioventù Toscana, da meno dei bruti?
</p>

<p>
«Ai confini! ai confini! Il Governo verrà con voi: reggerà se occorre
sotto la tenda: chiunque adesso non diventa soldato si guardi
dal mentirsi amico del Popolo: amici del Popolo sono quelli che
muoiono con lui e per lui.
</p>

<p>
«Intanto la Gioventù sappia che presso ogni Municipio sta aperto
il Registro nel quale hanno da scriversi coloro che intendono accorrere
alla difesa della Frontiera; ma meglio del Registro varrebbe
prendere un'arme, baciare la madre, e recarsi a Firenze. Qui si fa
l'adunata delle genti per andare ai confini.
</p>

<p class="indl">
«2 aprile 1849.
</p>

<p class="indr">
«<span class="smcap">Guerrazzi.</span>»
</p>

<p>
<a id="note597" href="#tag597">597.</a> Dispaccio telegrafico del 2 aprile 1849.
</p>

<p class="center pad1">
«Al Governo di Livorno.
</p>

<p>
«Bisogna prevalerci delle buone notizie per eccitare il pubblico
spirito alla guerra. Adopri i mezzi che pensa più opportuni. Si valga
di Popolani, Circoli, e Preti, di tutti; e appena impegnati dieci, o
dodici, mandi subito a Firenze, previo avviso, dove faremo il deposito.
Vestiremo, armeremo, e manderemo al campo. Risposte d'ora
in ora per mio governo.
</p>

<p class="indr">
«<span class="smcap">Guerrazzi.</span>»
</p>

<p class="indr">
(Documenti pag. 441.)
</p>

<p>
<a id="note598" href="#tag598">598.</a> Dispaccio telegrafico del 2 aprile.
</p>

<p class="center pad1">
«Al Governo di Livorno.
</p>

<p>
«Mancano armi. Di Francia ne vennero altre? Ve ne sono a Livorno?
Se mandate Volontarii, e li dovete mandar subito, inviateli
con armi. Ai bagagli e alle vesti penseremo noi. Requisite i fucili
da caccia, e sostituiteli agli schioppi da munizione. Così vuole la Patria.
Quando la Patria ordina, a chi non obbedisce — guai.
</p>

<p class="indr">
«<span class="smcap">Guerrazzi.</span>»
</p>

<p class="indr">
(Documenti, pag. 442.)
</p>

<p>
<a id="note599" href="#tag599">599.</a> Dispaccio telegrafico delle ore 2, 55 minuti, 2 aprile.
</p>

<p class="center pad1">
«Al Governo di Livorno.
</p>

<p>
«Intorno al Battaglione io lo accetto a due patti: che porti i fucili,
e che gli Ufficiali si sottopongano agli esami. Fucili, noi non
ne abbiamo, come vi ho detto. Qui stanno mille giovani inutili per
difetto di armi, e me ne piange il cuore; quindi se gli facciano
imprestare. Requisiteli, come ho ordinato; insomma li portino. Ufficiali
devono essere nel numero normale, corrispondente alla quantità
dei soldati, a seconda dei Regolamenti, e l'esame li deve dimostrare
degni per morale e per conoscenza che a loro si affidi il
sangue dei fratelli. E questa è giustizia. Lodi, e ringrazii il Gonfaloniere.
Giustizia, ma piena giustizia: la Patria non desidera altro.
</p>

<p class="indr">
«<span class="smcap">Guerrazzi.</span>»
</p>

<p class="indr">
(Documenti, pag. 442.)
</p>

<p>
<a id="note600" href="#tag600">600.</a> Documenti, pag. 442. Dispaccio telegrafico delle ore 8, 45 minuti,
2 aprile.
</p>

<p>
<a id="note601" href="#tag601">601.</a> Documenti, pag. 517. Dispaccio telegrafico Landi, del 2 aprile,
ore 5, min. 9.
</p>

<p>
<a id="note602" href="#tag602">602.</a> Ivi. Dispaccio telegrafico Martini, del 2 aprile, ore 4, min. 45.
</p>

<p>
<a id="note603" href="#tag603">603.</a> Ivi. Dispaccio telegrafico Landi, del 2 aprile, ore 7, min. 45.
</p>

<p>
<a id="note604" href="#tag604">604.</a> Ivi. Dispaccio telegrafico D'Apice, del 2 aprile, ore 8, min. 10.
</p>

<p>
<a id="note605" href="#tag605">605.</a> <i>Firenze 3 aprile.</i>
</p>

<p class="indl">
«Livornesi!
</p>

<p>
«Adesso vi parla una voce assai più potente che quella del vostro
concittadino, — la voce della Patria in pericolo, e vi domanda:
</p>

<p>
«Che quanta Gioventù contiene cotesta mia terra diletta, e il suo
contado, accorra alla frontiera e la difenda.
</p>

<p>
«Wimpfen si è vantato con 10,000 Austriaci calpestarvi come
biacchi striscianti nel fango!... Io non dico di più.... Gli occhi mi si
empiono di lacrime e di sangue per la vergogna.
</p>

<p>
«E vi scongiura ancora che le rendiate le armi altra volta prese
da voi per difendere il Paese. Bene le prendeste, e bene le adoperaste;
ma chi di voi non può andare alla frontiera, per quanto
amore porta a Dio, e ai suoi morti, impresti queste armi alla Gioventù
che risponde alla chiamata.
</p>

<p>
«O Livornesi miei, vorrete mandare i vostri figli disarmati contro
gli Austriaci, come i tiranni di Roma gittavano gli schiavi nel
circo alle fiere?
</p>

<p>
«Coraggio, costanza e modestia, e nulla io reputo e non è perduto.
Ma ai confini vi spinga amore di Patria santissimo, e non voglia
di gradi, o cupidità di averi. Colui che si muove per ambizione
o per interesse, si parte col conto fatto nella sua anima di piegare
laddove trova maggiore premio di vanità, o di danaro. Chi si parte
da casa con l'ambizione o lo interesse, di rado avviene, — Livornesi,
badate alle mie parole, — di rado avviene, che per la via non si accompagni
col tradimento.
</p>

<p>
«Voi sapete che io ho un nepote solo del mio nome, consolazione
unica a questa travagliata mia vita: andate al campo, e lo troverete
semplice soldato di artiglieria. Egli ha da guadagnare i suoi gradi
col sapere, con la obbedienza, e col valore.
</p>

<p>
«O uomini livornesi, datemi le armi e i figli,ed io vi salverò vostra
Madre — la Patria.
</p>

<p>
«Se gli Austriaci prevalgono, la condizione dei vivi è peggiore
di quella dei morti — perchè morirono senza vergogna, e non li
turba nel sepolcro lo scherno dei figli.
</p>

<p class="indr">
«<span class="smcap">Guerrazzi.</span>»
</p>

<p class="indr">
(Documenti, pag. 872.)
</p>

<p>
<a id="note606" href="#tag606">606.</a> Documenti, pag. 577.
</p>

<p>
<a id="note607" href="#tag607">607.</a> Trovandoci nella suprema necessità di tentare una disperata
prova per ristorare le sorti della guerra, o salvare almeno l'onore
operando, credo che potrò meglio servire alla Patria nel Campo, che
paziente uditore nel Parlamento toscano: perciò renunzio ad essere
Deputato. Co' miei Elettori, a guerra finita le scuse. — Firenze a dì 2
aprile 1849. <span class="smcap">G. Morandini.</span>
</p>

<p>
<a id="note608" href="#tag608">608.</a> Documenti, pag. 443, e 518.
</p>

<p>
<a id="note609" href="#tag609">609.</a> Documenti, pag. 443. — «La Guardia Nazionale fiorentina corrisponde.
Ieri parlai al mezzo Battaglione, che montò la guardia:
oggi, appena <i>smontato</i>, due compagnie armate e vestite con sacchi
e cappotti vogliono partire subito. Dio ci aiuti!»
</p>

<p>
<a id="note610" href="#tag610">610.</a> Circolare del Ministro della Guerra del 4 aprile 1849.
</p>

<p>
<a id="note611" href="#tag611">611.</a>
</p>

<p class="center pad1">
NOTIFICAZIONE.
</p>

<p>
«La Patria in pericolo chiede uomini ed armi. Bando alle discordie;
uniti in un solo volere prepariamoci frettolosi a respingere lo
straniero che osasse attentare alle conseguite Libertà.
</p>

<p>
«La calma operosa è più utile del tumultuario affaccendarsi, perchè
la prima mostra il fermo proponimento e la solennità dell'atto che
va a commettersi, mentre il secondo confonde, e non ha durevole
impronta.
</p>

<p>
«Ogni Cittadino pertanto, che ritiene armi inoperose, le consegni
a questo Municipio.
</p>

<p>
«Lo stesso invito vien fatto ai Militi della Guardia Nazionale
dai 50 ai 60 anni, coerentemente al disposto dell'Articolo 7 del Decreto
dei 23 marzo 1849 del Governo Provvisorio toscano.
</p>

<p>
«Giovani generosi, caldi di amor patrio, questo è il momento
più bello della vostra vita; da voi la Patria attende la propria salvezza.
Dio non abbandona gli oppressi. L'ora del risorgimento è
suonata. Le armi soltanto ponno decidere dei nostri destini.
</p>

<p>
«Livorno, dal Palazzo Civico, li 4 aprile 1849.
</p>

<p class="indr">
«<i>Il Gonfaloniere</i> <span class="smcap">Avv. Luigi Fabbri</span>.»
</p>

<p>
<a id="note612" href="#tag612">612.</a> «Si dica allo A., che tratti, e concluda il baratto di ½ milione,
e di là mandi in Francia subito. Le armi si raccolgano. Ne
sono arrivate altre in Livorno? Qua armi prima, poi gente.» — (Dispaccio
telegrafico del 4 aprile 1849. Documenti, pag. 443.)
</p>

<p>
<a id="note613" href="#tag613">613.</a> Documenti, pag. 519.
</p>

<p>
<a id="note614" href="#tag614">614.</a> Documenti, pag. 519 e 520.
</p>

<p>
<a id="note615" href="#tag615">615.</a> «Se il Battaglione Del Fante, se i Volontarii non vengono subito
con le armi, non vengano più, essendosi il nemico incominciato a
mostrare verso Sassuolo. Di nuovo invito per armi, e mandarle subito...
e presto le armi. Lucca vostra non corrisponde, — vergogna.» — (Dispaccio
telegrafico del 5 aprile 1849. Documenti, pag. 444.) — «Il Battaglione
se non viene presto, non importa. Si dirà anche dei Livornesi:
solite ciarle e fatti punti. Se non rendono le armi, si levino alla Nazionale,
perchè quando sono superati gli Appennini, o che credono
di difendere Livorno dalle bombe austriache? Con le picche
si guarda la città. Abbiamo gente; un milione circa in Francia per
arme. Prediche, Esposizioni in Duomo, e per ultimo la Madonna
santissima di Montenero muoveranno i Popoli.» — (Dispaccio telegrafico
del 5 aprile 1849. Documenti, pag. 445.)
</p>

<p>
<a id="note616" href="#tag616">616.</a> Ordine del Giorno del Ministro della Guerra del 5 aprile 1849.
</p>

<p>
<a id="note617" href="#tag617">617.</a> «Si presenti al sig. M. di cotesto Governo, e faccia acquisto per
conto dello Stato dei seguenti articoli: Fucili 1240. Sacchi 200 nuovi.
Detti 100. Capsule 1 milione, a patto restituirle se non sono servibili.» — (Dispaccio
telegrafico del 5 aprile 1849. Documenti, pag. 445.)
</p>

<p>
<a id="note618" href="#tag618">618.</a> Ordine del Giorno della Commissione organizzatrice il Corpo dei
Volontarii toscani del 5 aprile 1849.
</p>

<p>
Comecchè io non detti Storie, pure considerando che il buon cittadino
non deve pretermettere occasione di lodare chi di lode fu degno
non tanto per giusta ricompensa di loro, quanto per eccitamento
di virtù, oltre il fatto di Morandini, Rubieri, Angiolini, e Gasperini,
giovi onorare Ilario Fabri di Santa Sofia, che non compreso nello imprestito
forzato offerse 500 scudi (<i>Monitore</i> del 2 aprile 1849), M. Galeotti
che offerse spontaneo 500 lire, e Pianigiani il quale, escluso anch'egli
dallo imprestito, offriva contribuire 14 per 100 su la prima
categoria (<i>Monitore</i>, del 4 aprile 1849). Il Pretore Franci di Pontedera
annunziava per telegrafo:
</p>

<p>
«Il Pretore di Pontedera al Capo del Potere Esecutivo.
</p>

<p>
«Ho fatto quello che doveva come cittadino. — Al Circolo ieri
sera ho detto quelle stesse parole che ella mi diceva sabato in compagnia
in Vapore. Fu letto il suo Indirizzo del giorno 6 andante
alla Gioventù fiorentina. — Il generoso Danielle Ricci di Pontedera ha
offerti due zecchini ad ogni giovane pontederese che s'inscriverà per
andare ai confini. Anche il Municipio, lo spero, si proporrebbe sussidiare
le famiglie di coloro che per la difesa della Patria le abbandonassero. — Che
fare di più? eppure non abbiamo fin qui che quattro
Volontarii. Povera Patria! Madre sventurata, hai figli troppo ingrati.
Vergogna. — Ore 2, 5 m. pom.
</p>

<p class="indr">
«<span class="smcap">Franci.</span>»
</p>

<p>
«Il Pretore di Pontedera al Capo del Potere Esecutivo.
</p>

<p>
«Dopo un eccitamento fatto stamani dall'onorando vecchio Cesare
Vallerini, Vicario in disponibilità, alla Gioventù di Pontedera,
abbiamo ottenuto le firme di altri dodici Volontarii. — Ore 6,35 m. pom.
</p>

<p class="indr">
«<span class="smcap">Franci.</span>»
</p>

<p>
Il Circolo di Grosseto mandò 16 cavalli; almeno questo qualche
cosa di buono seppe fare. — (<i>Monitore</i>, del 5 aprile 1849.)
</p>

<p>
<a id="note619" href="#tag619">619.</a> «Alla Gioventù Fiorentina!
</p>

<p>
«Una Gioventù fiorentina piena di fede, di modestia e di ferocia,
tenne levato gloriosamente il gonfalone della Repubblica fiorentina
contro le armi di un Imperatore potentissimo e di un Papa; e
quando vinta dal tradimento ebbe a deporlo, vi si avvolse dentro
come in un sudario di gloria, e si adagiò nel sepolcro.
</p>

<p>
«La Gioventù fiorentina allora aveva fremito di rabbia e lacrime
d'ira, e mani gagliarde contro i nemici della Libertà ch'è sì cara:
imperciocchè questa Libertà nella nostra terra le venisse insegnata
dagli esempii paterni, esposta con gli scritti da Niccolò Macchiavelli,
difesa da Michelangelo, sostenuta con la virtù della parola
o del ferro da Francesco Carduccio, da Francesco Ferruccio, da
Dante da Castiglione, e da altri famosi di questa inclita terra.
</p>

<p>
«Allora in questa città vissero uomini, i quali come lo Alberti
tennero per ferma una cosa, che anche a quei tempi parve enorme,
doversi alla salute dell'anima anteporre la salute della Patria.
</p>

<p>
«E in questa Piazza della Signoria per la Libertà era arso il
frate Girolamo Savonarola, di cui fu somma sventura andassero
disperse le ceneri. Come nel primo giorno di Quaresima il rito della
Chiesa ordina, che si freghi con la cenere la fronte al cristiano e
gli si ricordi che polvere nacque e polvere ha da tornare, noi potremo
adesso spargere un pugno di cotesta cenere sopra la testa della
Gioventù fiorentina e dirle: Rammentati che Dio ti creò libera, e libera
tu devi morire.
</p>

<p>
«O Dio! forse da cotesti tempi in poi qualche cosa è mutata
quaggiù, onde i Fiorentini non amino la Patria come altra volta
l'amavano? In San Giovanni i Fiorentini vengono sempre battezzati
nel nome del Padre, del Figliuolo e dello Spirito Santo. Le arche
mortuarie conservano sempre il deposito sacro delle ossa paterne;
la cupola s'inalza sempre degna di rappresentare quasi una
via che unisce la terra col cielo; popolate le valli delle medesime
case e dei medesimi oliveti; il nostro cielo sfavilla sempre del sorriso
di Venere celeste, che si compiace avere stanza quaggiù, circondata
dalle divine opere del genio quasi un pianeta in mezzo alle stelle.
</p>

<p>
«E sta tuttavia questo Palazzo Vecchio testimonio di tante opere
e di tanti detti virtuosi. Sotto il ballatoio, o Fiorentini, leggete scritta
in caratteri d'oro sopra fondo azzurro la parola <i>Libertas</i>. Non vi
sembra un Angiolo amoroso che reietto dagli uomini si rimane esitante
di abbandonare Firenze, e sta così sospeso fra il Cielo e la
Terra fiso aspettando pure che il Popolo lo richiami?
</p>

<p>
«Sta questo Palazzo, che fu sempre come il cuore della Libertà.
O sacre mura! quando io levo in alto il capo vedo formicolare di
gente il ballatoio, e fervere nella battaglia, e avventar dardi e sassi
contro i sottoposti soldati della tirannide, e poi ad un tratto fermarsi
per mancanza di armi: allora la venerabile sembianza di
Messere Jacopo Nardi rivela il muro a secco per rovesciarlo sopra
il nemico, e declinato lo sguardo, i gradini e la piazza considero
ingombri di membra infrante, e di armi spezzate; — lavate quel
sangue di schiavi; esso non rallegra ma contrista la terra della Libertà. — Per
la memoria del fatto basta il braccio tronco del David
di Michelangelo. Il marmo del Buonarroti, compenetrato della sua
anima grande, sembra che non potendo rimanere spettatore immobile
del caso, abbia preso parte alla battaglia riportandone onorata
ferita.
</p>

<p>
«Nulla pertanto è mutato — nulla, meno che gli uomini....
</p>

<p>
«Così dicono gli stranieri calunniando; non io. Figlio delle comuni
sventure, partecipe degli stessi dolori, conosco a prova quanto
sia grave dopo trecento e più anni di vergognosa tirannide levarci
all'altezza della Libertà. Dove il pensiero tuona, non risponde la voce
amica e franca; dove il cuore freme, il braccio non consente intorpidito;
una bevanda avvelenata ti serpeggia nel sangue e ti costringe
al sonno; — la spada è diventata rugginosa, lo scudo rotto, il capo
senza dolore non sopporta più l'elmo; parenti, amici, tutti ti supplicano
a dormire: bisogna che tu dorma.
</p>

<p>
«Ma vi è un Angelo che rompe il sonno della tirannide, come vi
ha un Angelo che rompe il sonno della morte, — e questo è l'Angelo
della Libertà.
</p>

<p>
«E voi, o Fiorentini, udiste questa voce quando sopra i campi
lombardi più costanti e più tenaci degli altri duraste sotto la procella
di ferro e di fuoco che vi avventava lo implacato nemico. Voi
mostraste allora quello che soventi volte io diceva, come un Popolo
e un Dio non possono tenersi chiusi dentro al sepolcro.
</p>

<p>
«Adesso il bisogno urge maggiore. Qui ora non trattasi di acquistar
gloria, ma di fuggire vergogna: qui non vuolsi far procaccio di
comodi, ma ripararci dal danno; e da qual danno? — Tendete
l'orecchio, o madri, o spose, o figlie miserissime.... Dalle rive del
Po e del Ticino, da Brescia e da Bergamo muovono voci di pianto
disperato, che stringono il cuore d'ineffabile affanno. Ora che sarebbe
se vedeste le sconce ferite, e le membra lacere, i muri grondanti
sangue? Udite fino di qua il singulto dell'agonia di Venezia!
Cotesto singulto è immenso, perchè si parte dall'agonia della
Libertà d'Italia. O Cristo, o Cristo, i tuoi giusti occhi non guardano
adesso la terra, poichè lasci perire Venezia!
</p>

<p>
«La difesa è agevole. La Natura provvida volle circondare questo
suo giardino, la bella Toscana, di un muro insuperabile di monti;
ma il Cherubino che deve stare a guardia di questo Eden hanno a
crearlo gli abitatori del luogo con la propria virtù. — Ordini di milizia
non valgono, inutili per gli aggressori le artiglierie, i moti
della cavalleria impossibili; dieci mila uomini di qui possono respingerne
cinquanta mila, il numero è d'impaccio e forse rovina.
</p>

<p>
«Ma il nemico non può venir grosso contro di noi. I Popoli gli
fremono alle spalle come moltitudine di acque in tempesta. Le ire
dei Popoli e del mare si stendono sopra la terra, e i troni, le armate
e le provincie spariscono. Non vi sbigottite per una sventura, i Popoli
non muoiono mai; la tela che il ragno della tirannide trama laboriosamente
in un secolo è disfatta dal Popolo in un minuto di
furore.
</p>

<p>
«La difesa della terra nativa fu imposta dalla natura a tutti gli
animali come un istinto. La terra nativa ha diritto di esser difesa
da tutti coloro che ella nutrisce e ricovra pietosa nel suo seno; tutti
i suoi figli hanno il sacro dovere di difenderla; chi manca alla natura
manca a Dio, però che la natura sia la figlia primogenita del
Signore.
</p>

<p>
«O Sacerdoti, il calice dove la prima volta beveste con labbra
tremanti il sangue di Cristo, vi sarà tolto dal Croato. Quale legge vi
sconsiglia dalla difesa della Patria? O piuttosto qual legge non v'impone
difenderla? E vi ha un Tribunale nel mondo che non patisce
appello, e questo sia nella propria coscienza; ponetevi, o Preti, la
mano sul cuore, e ditemi se mancando alla difesa della Patria una
voce non si muove là dentro che vi chiama traditori? Tradendo la
Patria avrete comune con Giuda la disperazione e lo inferno. Chi
non ama la Patria odia Cristo; chi affligge la Patria trafigge Cristo.
</p>

<p>
«Ora non si parla di Unione con Roma, nè di forma di governo;
qui non entrano scrupoli, nè casi di coscienza: si tratta di difendere
le nostre terre e le nostre vite. Se un Pontefice venisse e dicesse
che difendere la Patria è peccato, io gli spruzzerei l'acqua benedetta
nel viso profferendo la formula: «va addietro Satana!» però
che egli sarebbe il Demonio trasformato in Pontefice; e se le mie
parole suonino vere, io ne chiamo in testimonio il Vangelo prima, e
poi tutti i Dottori di Santa Madre Chiesa Cattolica.
</p>

<p>
«Voi altri, che vi chiamate Conservatori, di leggieri comprendete,
che male conserva colui che acconsente a vedere tutto disperso;
fortuna, onore, libertà, a caro prezzo, con lauto sudore, con diuturni
studii acquistati, tutto va in volta a modo di paglie trasportate
dal turbine. Diventata l'Austria dispensiera di libertà, lascio considerare
a voi qual sia per essere la parte che sfuggirà dai suoi artigli
taglienti e sottili.
</p>

<p>
«E se vi ha anche taluno che negli intimi precordii faccia voti
per la <i>Restaurazione</i>, si rammenti che il suo Principe non che difendesse
la frontiera, ma spingesse i Toscani alla guerra di Lombardia;
che dove il voto del suo cuore si compisse, il suo Principe
gli direbbe: — perchè hai consentito che mi venissero tolte la Lunigiana,
e Massa e Carrara? Di queste frontiere ha bisogno la Toscana
se non intende rimanere esposta al primo invasore; io lasciai
più vasto lo Stato, per la tua codardia lo ritrovo diminuito. Va, tu
non sei un servo fedele; tu mi stai addosso come l'insetto sopra la
pianta. Io non scambio la lealtà colla viltà. Vile fosti, vile rimanti,
e sgombra dal mio cospetto.
</p>

<p>
«E voi, uomini ardenti, di cui lo impeto ribocca come spuma che
bolle fuori del vaso, avvertite che quando ciò avviene il fuoco si
spegne e il liquore scema. Ogni cosa ha il suo tempo, il frutto mangiato
immaturo allega i denti. Un fanciullo che stende la mano alla
spada, e non gli riesce sollevarla, diventa segno di compassione o di
scherno. La bandiera della Repubblica non va affidata ad un braccio
di tisico, ma di un gagliardo credente che la faccia trionfare
con gloria, o cadere con onore. Bandiera e Bandieraio, se avessero
a sparire, devono tramontare entro un mare di sangue; allora
il Bandieraio non sorgerà più, ma la Bandiera come il Sole tornerà
ad affacciarsi in Oriente, aspettata dalle generazioni, benedetta dai
Popoli. La Repubblica ha da vivere, o ha da morire sopra i campi
di battaglia; voi la fareste morire delle infermità dei pargoli. Sapete
voi di che si nutrisce la Repubblica appena nata? Di midolle di leone.
Potete apprestarle questo alimento voi? Staremo a vederlo. Intanto
la difesa della Patria anche per voi, e sopra tutti per voi, è obbligo
santissimo. Imitate la modestia e il valore dei giovani Cavalieri antichi;
essi militavano con bianco scudo finchè per qualche inclito
gesto non avessero acquistato il diritto di assumere l'impresa. Voi
avete lo scudo bianco, la occasione della prova è aperta innanzi a
voi; se volete scrivervi <i>Repubblica</i>, scrivetela, ma come i martiri
della Chiesa di Cristo prima di morire tracciavano la propria fede
sopra il terreno, — col sangue.
</p>

<p>
«Andate dunque, partite tutti, nel nome santo di Dio e della Patria.
Io vi terrò sicure le case e le famiglie. Qualunque opinione
singolare, intemperanza, od enormezza, saranno da me acerbamente
punite. La Legge è sovrana qui, e la Legge emana dall'Assemblea
eletta dal voto universale del Popolo. Le Leggi dell'Assemblea,
se intende riordinarsi il Paese, hanno da venerarsi come comandamenti
di Dio. Non già in angusta sala dove entra scarsa la
luce del Sole, tra lunghe ambagi, ed inamabili discorsi, ma sui
campi aperti, fra il torrente dei raggi di un Sole di maggio, in
mezzo al lampo delle armi, alla faccia del firmamento, al cospetto
del nemico vinto, si ha da proclamare la più perfetta forma politica
di Stato per uomini perfetti: la Repubblica! — La Repubblica potrà
nascere quando le avremo apparecchiato il battesimo di sangue
delle nostre, o delle vene nemiche, — ciò non importa — purchè
sia battesimo di sangue.
</p>

<p class="indl">
«Firenze, 6 aprile 1849.
</p>

<p class="indr">
«<span class="smcap">Guerrazzi.</span>»
</p>

<p class="indr">
(Documenti, pag. 579.)
</p>

<p>
<a id="note620" href="#tag620">620.</a> Dispaccio telegrafico del 6 aprile, ore 12, m. 5 ant.
</p>

<p class="indl">
«Al Governo di Livorno.
</p>

<p>
« — Primo. — I Civici vadano subito a Pisa, e quivi si concentrino.
</p>

<p>
« — Secondo. — I Volontarii vengano a Firenze, e portino con essi
le armi.
</p>

<p>
« — Terzo. — I Bersaglieri pure vengano a Firenze.
</p>

<p>
« — Quarto. — Intorno alle armi e altro, proposte da Bini, il Ministro
della Guerra dà ordini separati.
</p>

<p>
« — Quinto. — Autorizzo di ricomprare a modico prezzo le armi
già nostre, ma presto. E sempre presto.
</p>

<p class="indr">
«<span class="smcap">Guerrazzi.</span>»
</p>

<p>
<a id="note621" href="#tag621">621.</a> «Al Ministro della Guerra.
</p>

<p>
«D'Apice ha ragione sul comando unico, nè i corpi sono così
grandi nè la superficie delle operazioni sì vasta da consentire divisione
di comando; veda di contentarlo, egli merita molto, ed è ottimo
per questo genere di guerra. Gli ho ordinato, in ogni evento
regga in Garfagnana, e cuopra Massa e Carrara. Spinga quanta
gente più può di Linea. Provveda alle sussistenze. Al Secchi, al Pierni
dia maggiori facoltà per l'Amministrazione. — Ore 4, 20 m. pom.
</p>

<p class="indr">
«<span class="smcap">Guerrazzi.</span>»
</p>

<p>
<a id="note622" href="#tag622">622.</a> <i>Alba</i>, 8 aprile 1849.
</p>

<p>
<a id="note623" href="#tag623">623.</a> <i>Alba</i>, 8 aprile 1849.
</p>

<p>
<a id="note624" href="#tag624">624.</a> Documenti, pag. 446.
</p>

<p>
<a id="note625" href="#tag625">625.</a> Dispaccio telegrafico dell'8 aprile 1849, ore 7, 30 m. p. m.
</p>

<p class="indl">
«Al Governatore di Livorno.
</p>

<p>
«Firenze mi ha sollevato dalla inerzia di Livorno. La Guardia si
mobilizza. Domani mille trecento uomini partono per Lucca. Dove è
andata Livorno? o si muova, o renunzii allo scroccato titolo d'eroica.
</p>

<p class="indr">
«<span class="smcap">Guerrazzi.</span>»
</p>

<p>
<a id="note626" href="#tag626">626.</a> Documenti, pag. 528.
</p>

<p>
<a id="note627" href="#tag627">627.</a> Documenti, pag. 94.
</p>

<p>
<a id="note628" href="#tag628">628.</a> <i>Monitore Toscano</i> del 9 aprile 1849.
</p>

<p>
<a id="note629" href="#tag629">629.</a> Documenti, pag. 448.
</p>

<p>
<a id="note630" href="#tag630">630.</a> Ivi.
</p>

<p>
<a id="note631" href="#tag631">631.</a> Dispaccio telegrafico, del 9 aprile 1849, ore 11, 23 m. p. m.
</p>

<p class="indl">
«Al Governo di Livorno.
</p>

<p>
«Venne la gente. È stata alloggiata egregiamente. Livorno si
commuove. Sta bene. Ora ravviso la mia città. Dimani mando da
te altra gente, ed armi e munizioni. Spero respingere gli Austriaci.
Al primo tiro corro agli Appennini. Viva la Patria.
</p>

<p class="indr">
«<span class="smcap">Guerrazzi.</span>»
</p>

<p>
<a id="note632" href="#tag632">632.</a> Dispaccio del signor Ruschi del 9, e del signor Barli del 10 aprile
1849. Documenti, pag. 529, 531.
</p>

<p>
<a id="note633" href="#tag633">633.</a> Documenti, pag. 530.
</p>

<p>
<a id="note634" href="#tag634">634.</a> Documenti, pag. 531.
</p>

<p>
<a id="note635" href="#tag635">635.</a> Ivi.
</p>

<p>
<a id="note636" href="#tag636">636.</a> Documenti, pag. 450.
</p>

<p>
<a id="note637" href="#tag637">637.</a> Altrove ho detto, che il nostro <i>Attivo</i> superava il <i>Passivo</i>; ma il
Passivo era composto di spese quotidiane, l'Attivo rappresentato in
parte da beni i quali da un punto all'altro non si possono vendere.
</p>

<p>
<a id="note638" href="#tag638">638.</a> <i>Custoza</i>, l. 4, pag. 81. Turin 1850.
</p>

<p>
<a id="note639" href="#tag639">639.</a>
</p>

<p class="indr">
«Massa di Carrara, 5 marzo 1849.
</p>

<p class="indl">
«Cittadino Generale d'Apice.
</p>

<p>
«Penetrato vivamente della necessità di tentare ogni sforzo onde
cessi il malvagio esempio delle diserzioni dalle Truppe che sono
sotto il vostro comando, ho fatte le più insistenti rimostranze presso
il Generale La Marmora, e presso il Ministro degli Affari Esteri di
Torino onde siano restituiti coloro che disertarono dal 23 del decorso
mese fino a questo giorno, e non siano ricevuti coloro che disertassero
in seguito.
</p>

<p>
«Confido che ne otterremo un buon risultato, tanto più che mi
riuscirà di provocare delle interpellanze in proposito nella Camera
Piemontese.
</p>

<p class="indr">
«<span class="smcap">G. Montanelli.</span>»
</p>

<p class="indl">
«Generale,
</p>

<p class="indr">
«Firenze, 6 marzo 1849.
</p>

<p>
«Amico mio: pieno di sospetti, di cure, io mi logoro l'anima.
Sento di emissarii piemontesi per fare disertare le milizie nostre.
S'è vero, — guardate. — Pubblicate un Ordine del giorno che chiunque
fosse sorpreso a corrompere soldati sarà immediatamente passato
sotto le armi. Vigilate la condotta di tutti, e date esempj,
esempj per amore di Dio. Addio.
</p>

<p class="indr">
«Affmo. — <span class="smcap">Guerrazzi.</span>»
</p>

<p>
«Sig. Generale Domenico D'Apice.
</p>

<p class="indl">
«Massa di Carrara.»
</p>

<p>
<a id="note640" href="#tag640">640.</a> «Pontremoli, 4 marzo. La diserzione delle truppe è grande,
anzi grandissima. Vanno in Piemonte, il quale ha risposto al capitano
Carchidio, che vi fu spedito dal Generale D'Apice, che si credeva
in dovere di accettare e difendere questi disertori; ed infatti
sono ricevuti benissimo e mandati in Alessandria. Quest'oggi sono
disertati i carabinieri di Pallerone, di Aulla e di un altro picchetto
che non rammento. — Egualmente hanno fatto una ventina di Cacciatori
che dall'Aulla dovevano venire a Pontremoli.»
</p>

<p>
<a id="note641" href="#tag641">641.</a> «Amico Carissimo,
</p>

<p class="indr">
«Calice, 2 aprile 1849.
</p>

<p>
«Nel mentre che la Popolazione di Calice stava pensando a fare
una proposta contro la presa di possesso operata nel 13 marzo caduto
dal Commissario Sardo, e che io dovea recarmi presso del
Delegato Beverinotti per concertarla, è sopraggiunto il fatto della
battaglia di Mortara, che ha prodotto un cambiamento nel sistema
politico di questi luoghi.
</p>

<p>
«Può darsi che l'armistizio non abbia luogo, e che per conseguenza
vengano riprese le ostilità; ma nel caso contrario, questi
abitanti appena che sieno partiti i Carabinieri Sardi, qua distaccati,
sarebbero intenzionati di unirsi alla Toscana, qualunque sia la
forma di Governo che ivi venga adottata.»
</p>

<p>
<a id="note642" href="#tag642">642.</a> Proclama del 6 agosto 1848.
</p>

<p>
<a id="note643" href="#tag643">643.</a> Dispaccio telegrafico del 1º aprile, ore 1, 33 m. ant. Documenti,
pag. 441.
</p>

<p>
<a id="note644" href="#tag644">644.</a> Documenti, pag. 515.
</p>

<p>
<a id="note645" href="#tag645">645.</a> «Alla Commissione Governativa di Livorno, il Ministro dell'Interno. — I
Cittadini componenti la Commissione Governativa, Massei
e Paoli, urge che si rechino domani mattina col primo treno a Firenze
per assistere all'adunanza dell'Assemblea. <span class="smcap">Marmocchi</span>.»
</p>

<p>
<a id="note646" href="#tag646">646.</a> Documenti, pag. 516.
</p>

<p>
<a id="note647" href="#tag647">647.</a> Documenti, pag. 442.
</p>

<p>
<a id="note648" href="#tag648">648.</a> Vedi Dispaccio telegrafico. Documenti, pag. 502.
</p>

<p>
<a id="note649" href="#tag649">649.</a> «We read in a letter from Florence of the 1<sup>st</sup>. — A report is
current that Guerrazzi, <i>who has never been in favour of a republic</i>,
has only made himself Dictator in order to be the better able to
restore the authority of the Grand Duke.» — (<i>Galignani's Messenger</i>,
Saturday, april 7, 1849.)
</p>

<p>
<a id="note650" href="#tag650">650.</a> Il colonnello G. Manganaro, che mi sarà sempre cara ed onorata
memoria, spiegando come testimone la importanza di questa
Istruzione, dichiara: «Ella era diretta a procurarsi armi per combattere
la perniciosa idea di proclamare la Repubblica e la Unione con Roma,
sostenuta da un Partito nemico del benessere della Toscana, il quale
spingeva con ogni maniera d'intrighi il Governo alla detta proclamazione,
e Unione.»
</p>

<p>
<a id="note651" href="#tag651">651.</a> Istruzioni del 22 settembre 1848 al marchese Ridolfi, citate.
</p>

<p>
<a id="note652" href="#tag652">652.</a> Samuele, c. 12.
</p>

<p>
<a id="note653" href="#tag653">653.</a> «Il <i>Monitore</i>, che riferisce la discussione che ebbe luogo al
Consiglio Generale sulla <i>Costituente Italiana</i>, ha soppresso alcune
parole singolari che furono proferite dal Ministro dell'Interno.
Quando egli rimproverava agli avversarii del mandato libero d'esser
più realisti del re, soggiungeva che il Ministero, consigliando al
Principe la Costituente, non solo aveva creduto che il Popolo gli
avrebbe assentito con libero voto quel potere che egli ora esercita
in forza dei trattati, ma che questa generosa fiducia gli avrebbe
fruttato la <i>Corona del Regno della media Italia</i>. Queste parole dette in
Parlamento, ed in faccia alla tribuna del Corpo Diplomatico, meritano
d'esser notate, e noi crediamo di non peccare d'indiscretezza
referendole, secondochè la memoria ce le ricorda. (26 gennaio 1849.)
</p>

<p>
<a id="note654" href="#tag654">654.</a> Queste proteste si rinnuovarono dalla Chiesa tutti gli anni nel
giorno 28 giugno fino al 1788.
</p>

<p>
<a id="note655" href="#tag655">655.</a> «Cittadino Generale.
</p>

<p>
«Dietro le conferenze che il Governo Provvisorio ha avuto con
voi, noi non possiamo darvi altra istruzione che rimetterci alla savia
discretezza vostra coerentemente a quanto fu discusso a voce,
procurando sempre che tutte le operazioni vostre convergano al
doppio scopo di promuovere gl'interessi repubblicani dell'Italia
Centrale, e la liberazione della Italia da tutta dominazione straniera.
E vi salutiamo.
</p>

<p>
«Dalla Residenza del Governo Provvisorio,
</p>

<p class="indl">
«Li 18 marzo 1849.
</p>

<p class="indr">
«Il Presidente del Governo Provvisorio Toscano<br />
              «<span class="smcap" style="margin-right: 5em">G. Montanelli.</span>
</p>

<p>
«Al Cittadino General D'Apice.»
</p>

<p>
<a id="note656" href="#tag656">656.</a> Nota, che la conferenza col Dott. Venturucci aveva avuto già
luogo.
</p>

<p>
<a id="note657" href="#tag657">657.</a> Il Colonnello Baldini, e i signori Fortini e Contri interrogati depongono
questo discorso essere stato loro veramente tenuto dal Generale;
non rammentarsi però se a nome del Guerrazzi.
</p>

<p>
<a id="note658" href="#tag658">658.</a> Nelle istruzioni del 1º aprile ho mostrato, che tale incarico non
vi era, e non vi è: il Generale in questa parte ha in mente il Dispaccio
del signor Montanelli del 18 marzo.
</p>

<p>
<a id="note659" href="#tag659">659.</a> Nota: la lettera è senza data, ma si ricava dal marchio postale
della sopraccarta, ch'è del 3 aprile 1849.
</p>

<p>
<a id="note660" href="#tag660">660.</a> Questa lettera non ha data perchè mi succede sovente non
porla dentro, e fuori manca lo involto; è diretta a Giorgio Ansuini; ma
o appartiene a questi giorni e giova, o appartiene a tempo antecedente
e giova più che mai, però che attesti come io stimassi coloro,
che da un punto all'altro mi si mostravano sviscerati della Repubblica.
</p>

<p>
<a id="note661" href="#tag661">661.</a> «Cittadino Ministro dell'Interno.
</p>

<p>
«In adempimento di quanto mi scrivevate col pregiato vostro
di ieri sera ho comunicato all'Ispettore delle armi Maggiore Bonci
il desiderio da Voi esternato in quello, ed Egli mi ha rimesso il Biglietto
che vi accludo.
</p>

<p>
«E con stima mi confermo
</p>

<p class="indl">
«Li 9 aprile 1849.
</p>

<p>
«Di Voi, Cittadino Ministro dell'Interno, F. C. Marmocchi.
</p>

<p class="indr">
«Devotiss. <span class="smcap">Zannetti</span>.»
</p>

<p>
«Cittadino Generale.
</p>

<p>
«Autorizzato al ritiro dei fucili che furono consegnati ai Circoli,
sarei a pregarvi, o Cittadino Generale, di volermi fare indicare
in che numero questi fucili furono consegnati ai Circoli summentovati.
</p>

<p>
«Mi affretto intanto a dirigerne l'opportuna domanda ai Presidenti,
e contemporaneamente a prendere le opportune misure per
il ritiro delle armi in proposito.
</p>

<p>
«Profitto intanto ec.
</p>

<p>
«Di Voi, Cittadino Generale,
</p>

<p class="indl">
«Li 9 aprile 1849.
</p>

<p class="indr">
«Devotissimo <span class="smcap">Gas. Bonci</span>.
</p>

<p>
«Al Cittadino Generale
</p>

<p>
«Comandante la G. Nazionale.»
</p>

<p>
<a id="note662" href="#tag662">662.</a>
</p>

<p class="indl">
«A. C.
</p>

<p class="indr">
«Livorno 31 agosto 1848.
</p>

<p>
«Ho partecipato a Adami la tua risposta in proposito Imprestito.
Vi era anche Giraudino, informato dell'affare, e propenso perchè
segua, che mi ha incaricato dirti, che tu gli voglia bene, e ti rammenti
di Lui. — Essi mi dicono se credi che Adami torni a parlare
al Ministro, e come; oppure se ti prendi cura di tutto. — Sappi
però che qualche banchiere di costì almanacca altri progetti, non
tanto buoni pel Governo, è vero, ma che pure potrebbero essere accolti: — dunque
bisogna vegliare. — Avevano proposto interrogare
la Banca ora che il Paese si quieta, ma ho detto aspettare la tua risposta,
per non allarmare il Paese, non sapendo se il Ministro voglia,
o no aspettare, giacchè in questo secondo caso converrebbe
più il silenzio. Non facciamo nulla senza tuo avviso, che è atteso
col corriere d'immediato ritorno.
</p>

<p>
«Ecco in sostanza le basi:
</p>

<p>
«Biglietti fruttiferi al 3 ½ per 100 con obbligo di riceverli in
pagamento per affari commerciali. — Non minori di L. 200. — Le
Casse Regie prenderli. — Cambio alle medesime per L. 25,000 ogni
settimana. — Al pubblico per la stessa somma. — Frutti pagabili
ogni quattro mesi. — Provvisione ½ per 100 ogni 4 mesi. — Garanzia
del sovventore. — Se si trovasse piccola difficoltà, potrebbe
superarsi.
</p>

<p>
«Aspetto dunque tua risposta.»
</p>

<p>
<a id="note663" href="#tag663">663.</a> Ripeto, che corretta dal Ministero io possiedo la minuta del
primo Proclama pubblicato dal signor Montanelli a Livorno.
</p>

<p>
<a id="note664" href="#tag664">664.</a> I Decreti del Tribunale di Prima Istanza del 10 giugno 1850, e
della Camera di Accuse della Corte Regia del 7 gennaio 1881, per denigrare
il signor Montanelli tacciono la condizione «<i>se mi sarà
possibile</i>;» e sempre così.
</p>

<p>
<a id="note665" href="#tag665">665.</a> Esame Zannetti.
</p>

<p>
<a id="note666" href="#tag666">666.</a> Su la proposizione del Gonfaloniere Peruzzi fu nominato con altri
Commissario Guglielmo Digny. — Vedi <i>Monitore</i> del 16 febbraio 1849.
</p>

<p>
<a id="note667" href="#tag667">667.</a> Partì nel 4 o 5 aprile 1849. Vedi la sua umile rappresentanza a
pag. 93 dei Documenti. Egli la termina con queste parole: «Aspetterò
che le indagini vengano proseguite, ma chieggo dalla vostra giustizia,
che mi si conceda al più presto ritornare laddove non sarò
giudicato, nè trattato da forestiere.» Gli fu risposto, che le indagini
sarebbero state incominciate subito dopo la sua traduzione in
luogo di custodia, ed egli preso vento, che si trattava arrestarlo, spulezzò.
</p>

<p>
<a id="note668" href="#tag668">668.</a> Documenti, pag. 528.
</p>

<p>
<a id="note669" href="#tag669">669.</a> Documenti, pag. 530, e 531.
</p>

<p>
<a id="note670" href="#tag670">670.</a> Documenti, pag. 449.
</p>

<p>
<a id="note671" href="#tag671">671.</a> Ivi.
</p>

<p>
<a id="note672" href="#tag672">672.</a> Documenti, pag. 449.
</p>

<p>
<a id="note673" href="#tag673">673.</a> Documenti, pag. 449, 450.
</p>

<p>
<a id="note674" href="#tag674">674.</a> Dispacci telegrafici. Documenti, pag. 450.
</p>

<p>
<a id="note675" href="#tag675">675.</a> Dispacci telegrafici. Documenti, ivi.
</p>

<p>
<a id="note676" href="#tag676">676.</a> <i>Monitore</i> citato. — Come dimostrazione di animo valga questa lettera
mandata al sig. Dott. Quintilio Mugnaini in Livorno: essa porta
la data del 6 marzo 1849, ed è munita esternamente di doppio marchio
postale:
</p>

<p class="indl">
«Amico.
</p>

<p>
«Dimmi presto quello che vuoi, perchè la mia vita politica ormai
ha pochi giorni di durata, risoluto a ritirarmi. Così intendo mostrare
più cose; che amo la quiete e i miei studii più che altri non pensa,
e se la natura mi diè impeto ed energia non per questo voglio primeggiare
sopra altrui, chè il maggior pregio dell'uomo libero è la
modestia; che errarono quelli, che me promovendo parteggiarono
per la persona e non pel principio: questo non ha da essere e non
sarà. Io ho mandato Cecchino al campo soldato semplice di artiglieria,
e l'ho unico al mondo. Credeva che gli uomini amassero la Libertà
come me — per respirare più libero, — mi sono ingannato:
tornerò a vivere di memorie, e conversare coi morti. Oh! gli alberi,
gli alberi, bisogna piantarli nel cuore, e allora va bene. Sussurroni
la più parte, queruli, astiosi, ed ecco tutto.»
</p>

<p>
<a id="note677" href="#tag677">677.</a> E poichè gli ho sotto gli occhi aggiungo i deposti dei signori
Professore Taddei, e Colonnello Nespoli. Il primo dice: «Non posso
negare per altro, che reiteratamente il Guerrazzi si oppose all'accettazione
del Potere Esecutivo, e che io stesso seguendo il sentimento
di varii altri Deputati feci istanza perchè lo accettasse, essendo<i>
nella persuasione, ch'egli avrebbe saputo farne uso a vantaggio
del Paese</i>.» Il secondo dichiara: «Siccome il Partito ultra non
era d'accordo col Guerrazzi, così penso, che nascesse diffidenza
dell'uno verso dell'altro, e nella notte nella quale fu dichiarato
capo del Potere Esecutivo ho memoria, che da qualche Deputato fossero
contro lui profferite ingiurie per le quali il Guerrazzi accennava
volersi ritirare dal Governo Provvisorio.»
</p>

<p>
<a id="note678" href="#tag678">678.</a> Vedi pag. 192 di questa <i>Apologia</i>.
</p>

<p>
<a id="note679" href="#tag679">679.</a> Per quanto posso ricordarmi, i signori Martini e Carlo Martelli,
soli, quantunque facessimo loro vivissime istanze a rimanere, si dimisero
dallo ufficio, ed il signor Frullani non lo accettò offerto, allegando
che beneficato dal Granduca gli sarebbe parso mostrare ingratitudine:
<i>di che io molto lo commendai, e glielo dissi in faccia; e questa
è pure dimostrazione di animo</i>, dacchè il tempo non mi consentiva più
aperto discorso.
</p>

<p>
<a id="note680" href="#tag680">680.</a> Vedi <i>Appendice</i>. Requisitoria del Procuratore <i>regio</i> della Repubblica,
Rusconi.
</p>

<p>
<a id="note681" href="#tag681">681.</a> S. Marco Evang., c. 14, n. 66.
</p>

<p>
<a id="note682" href="#tag682">682.</a> Il mio Difensore mi partecipa in quali termini cotesta Decisione
proceda, e intorno a quale vile paltoniere ella versi. Sta bene: quello
somministrerà argomento ad un altro canto.
</p>

<p>
<a id="note683" href="#tag683">683.</a> Nel 1665, durante la guerra fra Inghilterra e Olanda, Monk certa
volta si trovò con poche navi stretto dall'armata intera di Ruyter. Mentre
gli ufficiali inglesi intorno a Monk gli esprimevano le loro apprensioni
per una zuffa tanto disuguale, Monk caricando tranquillo una
pistola rispose: «una cosa so certo ed è, che non sarò preso.» Con ciò
volendo dare ad intendere, che, in caso di perdita, avrebbe fatto scoppiare
la Santa Barbara.
</p>

<p>
<a id="note684" href="#tag684">684.</a> Guizot, <i>Monk</i>, pag. 61.
</p>

<p>
<a id="note685" href="#tag685">685.</a> Ivi, pag. 72.
</p>

<p>
<a id="note686" href="#tag686">686.</a> Hume, <i>Storia d'Inghilterra</i>, Cap. 62.
</p>

<p>
<a id="note687" href="#tag687">687.</a> Guizot, <i>Monk</i>, pag. 71.
</p>

<p>
<a id="note688" href="#tag688">688.</a> Hallam nella <i>Storia Costituzionale della Inghilterra</i> (Cap. 10,
pag. 208) narra che non solamente rimandò il fratello senza speranza,
<i>ma che lo minacciò di farlo impiccare se mai tornava con simili proposte</i>.
</p>

<p>
<a id="note689" href="#tag689">689.</a> Hume, <i>Storia d'Inghilterra</i>, Cap. 62, pag. 432.
</p>

<p>
<a id="note690" href="#tag690">690.</a> Guizot, <i>Monk</i>, pag. 76.
</p>

<p>
<a id="note691" href="#tag691">691.</a> Guizot, <i>Monk</i>, pag. 80.
</p>

<p>
<a id="note692" href="#tag692">692.</a> Hume, Opera citata, Cap. 12, pag. 435. — Guizot, <i>Monk</i>, pag. 74.
</p>

<p>
<a id="note693" href="#tag693">693.</a> Guizot, <i>Monk</i> pag. 102.
</p>

<p>
<a id="note694" href="#tag694">694.</a> Hume, Opera citata, pag. 436.
</p>

<p>
<a id="note695" href="#tag695">695.</a> Guizot, <i>Monk</i>, pag. 115.
</p>

<p>
<a id="note696" href="#tag696">696.</a> Guizot, <i>Monk</i>, pag. 129.
</p>

<p>
<a id="note697" href="#tag697">697.</a> Hume, <i>Storia d'Inghilterra</i>, Cap. 62, pag. 449.
</p>

<p>
<a id="note698" href="#tag698">698.</a> Lettera del 21 maggio 1660 del Ministro De Bordeaux al Cardinale
Mazzarino, citata dal Guizot.
</p>

<p>
<a id="note699" href="#tag699">699.</a> Lettera come sopra del 13 maggio 1660.
</p>

<p>
<a id="note700" href="#tag700">700.</a> A Lord Say che gli parlava della necessità di escludere dall'oblio
almeno qualcheduno dei Giudici, che avevano condannato a morte
Carlo I padre del Re, Monk rispose incollerito: «No! neanche un
solo: io mi reputerei il primo <i>furfante</i> del mondo se consentissi ad
eccettuarne uno solo.» E col colonnello Hutchinson in altra occasione
si espresse: «Dio mi danni, se per la morte del Re, uomo abbia
a perdere pure un capello!» Nonostante, l'impeto e la vendetta dei
Realisti furono più forti di lui; e quantunque nel Parlamento sostenesse
il Partito della moderazione, potè appena ottenere, che il numero
degli esclusi regicidi si riducesse a sette, dei quali sei soli patirono
la morte. Ma il caso del marchese Argyle presenta tale carattere
di tradimento, e di rancore personale, che lo steso Hume storico,
di Partito <i>tory</i>, non può nascondere, che anche fra i contemporanei
suscitò generale indignazione. Guizot racconta, che Lord Wharncliffe
si è ingegnato, comecchè timidamente, ad attenuarne la colpa; ma egli
dice, che coteste ragioni non lo persuadono per nulla, e che la indegnissima
azione del Monk non merita scusa.
</p>

<p>
<a id="note701" href="#tag701">701.</a> Anche Monk ebbe a sollecitatore per la restaurazione di Carlo II
lo ambasciatore di Francia De Bordeaux, imperciocchè il Cardinale
Mazzarino la desiderasse, ma non voleva muovere un passo ond'ella
avvenisse; — così Hume ci avverte nella Nota ultima della <i>Storia
d'Inghilterra</i>. — I ragionamenti di Lord Hamilton, perchè nulla manchi
al parallelo, possono paragonarsi alle sollecitazioni del signor De Bordeaux.
</p>

<p>
<a id="note702" href="#tag702">702.</a> Guizot, <i>Monk</i>, Prefazione, pag. 8 e seg.
</p>

<p>
<a id="note703" href="#tag703">703.</a> Tutto questo è provato con i Documenti stessi dell'Accusa.
</p>

<p>
<a id="note704" href="#tag704">704.</a> Quanto siffatte scapigliature mi dolessero, si è visto, e come io
rigidamente le rampognassi, e studiassi reprimerle, si è visto del pari;
onde io ho scritto quanto sopra non per amore di attenuarle, molto
meno per iscusarle, bensì per tôrre a quelle intemperanze le tumidezze
barocche con le quali noi le vediamo dipinte dall'<i>Accusa</i>, e dalla
<i>Italia Rossa</i>.
</p>

<p>
<a id="note705" href="#tag705">705.</a> «Al Governatore di Livorno. — Al primo accenno di Reazione
arresti, e mandi a Portoferraio: io voglio, <i>che il Paese non rimanga
insanguinato di guerra civile</i>.
</p>

<p class="indr">
«<span class="smcap">Guerrazzi.</span>»
</p>

<p>
(Dispaccio telegrafico del 10 aprile 1849. Documenti, pag. 449.)
</p>

<p>
<a id="note706" href="#tag706">706.</a> Il Ministro si avvisò apprestare i provvedimenti per cagione del
suo ufficio, non già per istanza che gliene muovessi io. — «La notte
dell'11 al 12 aprile 1849 dopo le ore 12 scese giù al mio Uffizio il Ministro
della Guerra Manganaro, e dicendomi: — <i>scriva</i>, — mi dettò
ordini ai Comandanti dell'Artiglieria, e della Cavalleria, ed al primo
s'ingiungeva facesse trasportare sulla Piazza del Popolo 4 pezzi di
Artiglieria, che precedentemente aveva ordinato al medesimo Comandante
che stessero pronti.» — (Deposto del Tenente Colonnello
<span class="smcap">Pozzi</span>.)
</p>

<p>
<a id="note707" href="#tag707">707.</a> «È falso che il Basetti fosse Comandante della Guardia Municipale.
Il comando di quella era nel 12 aprile, e successivamente, nel
Colonnello Solera.
</p>

<p>
«È falso che le due lettere che cita la corrispondenza di Firenze
contenessero l'ordine — <i>di far fuoco sul Popolo nel caso che volesse
tentare un movimento rivoluzionario</i>.
</p>

<p>
«È vero che in quel giorno il Basetti ricevette due lettere del
Guerrazzi, ambedue intercettate ed aperte; una delle quali consegnatagli
dal Capo del Comune nella sua residenza, dove l'Ufficialità
della Guardia Municipale si era portata a fare adesione.
</p>

<p>
«Sentito in seguito come testimone nel Processo Guerrazzi fu
richiamato a consegnare le indicate due lettere, e le consegnò, ben
lontano dal volere aggravato il detenuto, come si vuol far supporre
da qualcuno; ma perchè in lode della verità fosse manifesto che falsa
era l'opinione che esse contenessero l'ordine di far fuoco sul Popolo.
</p>

<p>
«Ogni maggior <i>dettaglio</i> è impedito dalla pendenza della Procedura.
</p>

<p>
«Il tempo mostrerà se il corrispondente fiorentino ha detto il vero.
</p>

<p class="indr">
«<span class="smcap">Bernardo Basetti.</span>»
</p>

<p class="indr">
(<i>Nazionale, 22 maggio 1850.</i>)
</p>

<p>
<a id="note708" href="#tag708">708.</a> Lettera con la quale Ferdinando Zannetti si dimette dal Comando
della Guardia Nazionale. — <i>Conciliatore</i>, 20 aprile 1849.
</p>

<p>
<a id="note709" href="#tag709">709.</a> Lettera citata. — <i>Conciliatore</i>, 20 aprile 1849.
</p>

<p>
<a id="note710" href="#tag710">710.</a> Lettera di Ferdinando Zannetti a Pietro Bigazzi. — <i>Conciliatore</i>,
22 aprile 1849.
</p>

<p>
<a id="note711" href="#tag711">711.</a> Varchi, Firenze 1570, pag. 101.
</p>

<p>
<a id="note712" href="#tag712">712.</a> Documenti, pag. 394.
</p>

<p>
<a id="note713" href="#tag713">713.</a> «Al Ministro dell'Interno.
</p>

<p>
«Il Capitano Bernardo Basetti si reca per mio ordine a Firenze.
Dalla sua bocca intenderà VS. la cagione che ha mosso questo mio
ordine. Più tardi riceverà un rapporto dettagliato sugli avvenimenti.
</p>

<p class="indr">
«<span class="smcap">Pigli</span>.»
</p>

<p>
<a id="note714" href="#tag714">714.</a> «Al Governatore di Livorno il Ministro dell'Interno.
</p>

<p>
«Che cosa sono questi dispacci sibillini? Non hanno voluto ricevere
Basetti? Che cosa è avvenuto? Io vuo' saperlo, e subito.
</p>

<p class="indr">
«<span class="smcap">Guerrazzi</span>.»
</p>

<p>
<a id="note715" href="#tag715">715.</a> Processo, a c. 2222.
</p>

<p>
Il Conte Digny, a cui viene contestato lo esame Taddei, gira di
largo dalla cantonata, e risponde: «<i>non ho la minima memoria</i> che la
Notificazione mi fosse comunicata prima di mandarla alle stampe:
rammento peraltro <i>perfettamente</i>, che mi fu presentata stampata. I
miei Colleghi ed io, vedendo, che cotesto atto partiva unicamente
dall'Assemblea, non credemmo doverci opporre alla sua pubblicazione...!»
Il Conte Digny non dice la verità; e più oltre vedremo
il deposto Taddei confermato pienamente: intanto nota, Lettore onesto,
che l'Assemblea annunziando che prenderebbe col Municipio e col
Generale della Guardia Civica i provvedimenti necessarii per salvare
il Paese; se egli, Conte Digny, credeva che ciò non potesse farsi,
nemmeno, come ei falsamente dichiara, avrebbe proceduto da onesto.
Il silenzio del presente, che lascia in suo nome consumare un
fatto, importa consenso. Il Cavaliere Martelli, uomo probo, che evidentemente
dice la verità, ma forse per intempestivi riguardi non
la dice intera, confessa questa chiamata, e questo invito del Professore
Taddei, Presidente dell'Assemblea, con tanto studio dissimulati
dai signori Digny e Brocchi, e che dimostrano l'impegno assunto
di operare congiuntamente: «In cotesta mattina fui incaricato di recarmi
alla Camera dei Deputati e di pregare il signor Giovacchino
Taddei di recarsi al Municipio — » Anzi lo stesso Conte Digny approva
i fatti contestati, perchè di tutto lo esposto Taddei non ha memoria
che della lettura della Notificazione scritta; dunque il rimanente
non impugna; e rispetto alla <i>memoria</i>, vedremo, che quella
del Conte Digny, per confessione sua propria, è <i>infelicissima</i>.
</p>

<p>
<a id="note716" href="#tag716">716.</a> L'Accusa della <i>parola rivoluzione</i> si spaventa, e pare che trovi
in essa il segno di ostilità alla Restaurazione; eppure io adoperava la
parola stessa di cui si servì il <i>Conciliatore</i>, organo dei fattori del 12
aprile. (V. Nº del 15 aprile 1849.) «Nei primi momenti ogni politica <i>rivoluzione</i>
(giacchè questo nome conviensi ai fatti di distruzione, quanto
a quelli di restauro)...» Grande miseria è questa dovere aver lite
con l'Accusa perfino intorno alle parole di una lingua, che non sembra
essere la sua!
</p>

<p>
<a id="note717" href="#tag717">717.</a> Infatti ricordo, come se fosse adesso, che l'onorando vecchio
rimproverando questa ignobilissima mancanza di fede al nobil Conte,
gli diceva: <i>Questa è una baronata</i>! E diceva santamente.
</p>

<p>
<a id="note718" href="#tag718">718.</a> «Ciò dovrebbe impedire ogni ulteriore resistenza sì per parte
dei Municipii tuttora irresoluti...» — (<i>Conciliatore</i>, 16 aprile 1849.)
</p>

<p>
<a id="note719" href="#tag719">719.</a> <i>Conciliatore</i> del 24 aprile 1849: «Nè sappiamo per vero dire
comprendere da cosa sieno mossi coloro, i quali credono di dare
esempio di magnanimi sensi resistendo soli alla universale manifestazione
dello spirito pubblico.»
</p>

<p>
<a id="note720" href="#tag720">720.</a> Macchiavello, <i>Storie</i>, L. III.
</p>

<p>
<a id="note721" href="#tag721">721.</a> Atto del Municipio fiorentino del 6 maggio 1849, nel Conciliatore
di quel giorno.
</p>

<p>
<a id="note722" href="#tag722">722.</a> <i>Conciliatore</i> del 29 marzo 1849, e pag. 498 di questa <i>Apologia</i>.
</p>

<p>
<a id="note723" href="#tag723">723.</a> È curiosa quest'altra rivoluzione del <i>Conciliatore</i>, organo del
Municipio e della Commissione Governativa: prima del 12 aprile
me lodava, l'Assemblea riprendeva. (Vedi Nº del 31 marzo 1849.) — Dopo
il 12 aprile me riprendeva, l'Assemblea lodava! (Vedi Nº del 13
aprile 1849.)
</p>

<p>
<a id="note724" href="#tag724">724.</a> Esame del medesimo.
</p>

<p>
<a id="note725" href="#tag725">725.</a> Esame suddetto.
</p>

<p>
<a id="note726" href="#tag726">726.</a> Esame Chiarini.
</p>

<p>
<a id="note727" href="#tag727">727.</a> Questo è un fatto sul quale non fu sentito il signor Chiarini, e
sul quale ha da essere richiamato a deporre.
</p>

<p>
<a id="note728" href="#tag728">728.</a> È il medesimo argomento adoperato a respingere l'esigenze
del Popolo fiorentino per la proclamazione della Repubblica: ben è il
Popolo fiorentino, diceva io, dei Popoli toscani principalissimo, ma non
tutto della Toscana. Se si persuadessero, che la Logica nelle sue regole
non concede rivoluzioni, le cose andrebbero nel mondo meglio ordinate,
ed anche più onorate.
</p>

<p>
<a id="note729" href="#tag729">729.</a> Chi sottilmente riguarda il cuore dell'uomo forse in queste parole
troverà la ragione del modo tenuto meco dal Municipio, o almeno
da taluno dei suoi Membri.
</p>

<p>
<a id="note730" href="#tag730">730.</a> <i>Conciliatore</i> del 13 aprile 1849; — le riporto più oltre.
</p>

<p>
<a id="note731" href="#tag731">731.</a> <i>Martelli</i> depone: «Guerrazzi si adoperò a minutare un Proclama
per recarsi al Municipio.» Avvertito, che cotesta minuta fu fatta
nelle stanze del Ministro della Guerra, risponde: «Questa minuta fu
incominciata <i>di certo</i> nella stanza accanto a quella delle Conferenze,
e lasciai che il Guerrazzi scriveva; non so se terminasse.» <i>Panattoni</i>
depone: «Come il Municipio aveva inviato alcuni Rappresentanti
all'Assemblea, così questa fece altrettanto, e furono proposti Zannetti,
e me: esitavamo; ma ho buona memoria che il Conte Digny
mi strinse un braccio, e contemporaneamente il Guerrazzi, che
aveva <i>francamente aderito, mi fece un cenno d'incoraggiamento</i>, talchè
mi tenni come plenipotenziario anche per la parte di lui. <i>Il Municipio
ci sentì formalmente, e forse fu omessa la cautela di un verbale</i>
(che però fu promesso di formulare più tardi), <span class="smcap">ma le proposte conciliative
furono pienamente concordate</span>, e il Municipio assentì di
mandare una Deputazione all'Assemblea. Furono presenti a cotesto
concordato il Marchese Carlo Torrigiani, e in ultimo il Senatore
Capoquadri, prendendovi parte eziandio il Deputato Dottore Venturucci,
ch'era venuto con noi.»
</p>

<p>
<a id="note732" href="#tag732">732.</a> In conferma della verità di questi fatti, alla contestazione seguente: — «Guerrazzi
nei suoi esami parlando della deputazione del
Municipio, che si recò come sopra all'Assemblea, si esprime nei seguenti
termini: — venne il Municipio all'Assemblea dichiarando, che
il Popolo fiorentino aveva restaurata la Monarchia Costituzionale di
Leopoldo II; io per certo non aveva nulla da opporre, anzi feci
considerare, che onde fosse il consenso più pieno, e non paresse
che il Municipio di Firenze volesse imporre agli altri Municipii
toscani, gioverebbe assai che l'Assemblea aderisse al voto municipale.
Piacque la proposta, e <i>a richiesta</i> del signor Digny, e di altri
Priori del Municipio fiorentino, io stesso ne distesi la formula la
quale rimase presso cotesti signori;» — il<i> signor Dott. Venturucci</i> risponde:
«Questo accadde <i>veramente</i>, ma dalle due alle tre pomeridiane,
allorquando l'Assemblea erasi ritirata nelle stanze del Ministro
della Guerra, ed è verissimo che il signor Guerrazzi stese
una specie di <i>ultimatum</i>, che io stesso verso le 3 e ½ recai al Municipio.»
La medesima contestazione è fatta all'<i>Avv. Panattoni</i>, e provoca
la seguente risposta, la quale non accenna al successo nelle stanze
del Ministro della Guerra, bensì all'altro, che avvenne nella Sala
delle Conferenze, dove, in sostanza, i medesimi trattati si agitarono,
comecchè si conchiudessero in guisa diversa: «Questo appunto si accorda
col mio concetto. Anzi devo soggiungere, che il lunedì 9
aprile con alcuni amici ritenevo, che non si considerassero renunzianti
Capponi, Corbani, e Castinelli; volli interpellarne il Capo
del Potere Esecutivo, il quale non contraddisse; onde se il Guerrazzi
fosse stato contrario non lo poteva dissimulare.» Il Presidente
<i>Taddei</i> depone: «Inoltrata l'ora, e i Deputati rimasti nella Sala delle
Conferenze essendosi recati nel Ministero della Guerra, ebbe luogo
un altro abboccamento con i Commissionati del Municipio, ai quali
fu fatta la proposizione, che, se non tutta l'Assemblea doveva riunirsi
al Municipio, e alla Commissione Governativa, si riunisse loro
almeno una Deputazione tratta dal seno della stessa Assemblea. Il
signor Guerrazzi stesso ne formulò la domanda, ma neanche questa
venne accettata.» <i>Martelli</i> finalmente depone anch'egli di questa
minuta, che ritiene incominciata nella Sala delle Conferenze; il quale
aggiunge che gli mostrai <i>tutta propensione per conciliare le cose, e gli
dissi, spaventarmi i Partiti, e che, se fosse stato utile conciliarli, ero
pronto a farlo</i>. — Da tutto questo la onesta Accusa ricava, che io
mi mostrai avverso alla Restaurazione.
</p>

<p>
<a id="note733" href="#tag733">733.</a> Lo stipendio ministeriale sotto il Ministero Ridolfi sommò a
L. 18,000 annue; il Marchese Capponi lo ridusse a L. 14,000; da me
fu ridotto a L. 12,000: nei 5 mesi e 15 giorni che ho tenuto il maestrato,
ho rimesso di mio Lire 5333. 6. 8, come ne fa fede il libro di Amministrazione
delle mie <i>pochissime sostanze</i>, tenuto dal signor Giovanni
Bertani. <i>La schifosa calunnia fu desunta dai due milioni, che l'Assemblea
Costituente mi stanziò per le spese della Guerra</i>, — ma i Buoni del
Tesoro, i quali dovevano rappresentare questi <i>2 milioni di lire, non furono, — non
che spesi, — stampati!!</i>
</p>

<p>
<a id="note734" href="#tag734">734.</a> Digny dice, che i signori Bulgarini e Capaccioli ebbero eziandio
lo incarico di significarmi reietta la mia novissima proposta, e sarà.
</p>

<p>
<a id="note735" href="#tag735">735.</a> Esaminiamo prima le prove <i>testimoniali</i>, poi discuteremo le <i>razionali</i>.
</p>

<p>
<i>Martelli</i>. «Nel tempo che <i>si parlava</i> nella Sala delle Conferenze
dei Deputati» (equivoca con le stanze del Ministro della Guerra),
«Guerrazzi disse: fargli paura Livorno; e si offerì andarvi per conciliare;
disse inoltre, <i>avere rubato tanto</i>, che non aveva un soldo.
Il Digny <i>non disprezzò questo progetto</i>» (notisi che parla un Commissionato
del Municipio), «ed io fui quello, che <i>disse non essere di ostacolo
il danaro. Fu parlato di questo progetto alla Commissione Governativa,
e fu rigettato.» — Chiarini</i>. «Infatti il signor Guerrazzi, se
avesse voluto, avrebbe potuto fuggire per mettersi in salvo come
procurò mettere in salvo i Deputati dell'Assemblea; pranzai secondo
il solito seco, e lo riscontrai sempre tranquillo a fronte delle
grida disoneste e minacciose, che contro lui si emettevano sopra la
Piazza del Granduca.» — <i>Papadopulo</i>. «Mi pare avere inteso, che
appunto per la restaurazione del Governo gli fosse proposto recarsi
a Livorno per persuadere il Popolo a fare lo stesso. Egli acconsentì,
e stabilirono di fare la gita al tocco di notte.» — <i>Ulacco</i>.
«A me pare di certo, che lo stesso Guerrazzi aderisse di venire a
Livorno per l'oggetto di persuadere i Repubblicani a ritornare sotto
il Governo Toscano.» — <i>Nespoli</i>. «In cotesto giorno sentivo, che il
Popolo era irritato contro il Guerrazzi, e nel timore che irrompesse,
e sfogasse delle vendette sopra di lui, due volte, per quanto
mi pare, fui ad avvertirlo, insinuandogli di mettersi in salvo, ed
offerendogli anche di mandare verso il Prato una compagnia di
Guardia Nazionale per tutelarlo nello andare alla Via ferrata Leopolda;
la mattina ricusò accennando non avere alcun timore, la seconda
fra le 2 e le 3 dopo mezzo giorno, <i>per quanto mi pare</i>, mi fece
<i>travedere</i> di essere in trattative con altre persone da dovere aspettare,
senza però che io sapessi nè su che cosa, nè con chi le avesse
<i>pendenti</i>; in questo secondo incontro eravi anche il Generale Zannetti,
che venne via meco, e non rammento se dicesse ritornare.» — <i>Chiarini</i>.
«Nespoli Emilio offrì farlo scortare dalla Guardia Nazionale
fino alla Stazione della Strada ferrata: il signor Guerrazzi ricusò
per aspettare le comunicazioni del Municipio dietro i concerti già
tenuti precedentemente.» — <i>Zannetti</i>. «Non lo ricordo particolarmente,
ma è possibile, che io mi ci sia trovato (<i>col Nespoli</i>), ed anche
abbia promesso al Guerrazzi di tutelarlo, perchè non facevo che
adempire al dovere del mio grado.» E più oltre: «In aggiunta
devo dire che anche nella mattinata del 12 io ebbi a trovarmi col
signor Guerrazzi in Camera delle Conferenze, unitamente a <i>molti</i>
Deputati, ed una Deputazione del Municipio, composta dei signori
Digny, Martelli, e Brocchi; e poi più tardi nelle stanze del Ministro
della Guerra; e <i>come tanto là che qui si trattasse</i> <span class="smcap">in sostanza</span> <i>di unire il
voto della Camera a quello del Municipio; come fosse</i> <span class="smcap">incaricato</span> il
signor Guerrazzi di stendere la formula del Decreto per la nuova
Commissione Governativa; come appunto <i>per ottenere l'unione</i> del
voto della Camera con quello del Municipio si proponesse dal signor
Guerrazzi di associare alla Commissione il signor Professore Taddei
che rappresentava la Camera per esserne Presidente, e il Professore
Zannetti come Generale della Guardia Nazionale. La Commissione
Governativa non aderì accettare la formula data dal signor
Guerrazzi per quanto la Commissione del Municipio <span class="scp">AVESSE ADERITO</span>.»
Interrogato solennemente, — s'è vero quello che il Guerrazzi dice di
<span class="smcap">essersi fermato a Firenze a disposizione della Commissione Governativa,
e più tardi essersi dato nelle mani ai Membri del Municipio
fiorentino, ed a Lui Testimone nella sua qualità di Generale,
sotto fede che non si sarebbe attentato alla di lui libertà</span>; — risponde
senza ambagi: «È innegabile quanto dice il signor Guerrazzi,
ed è appunto per ciò, che io diceva nel principio, o nel corso di
questo mio esame, e precisamente quando mi richiamava al giorno
12, — che mi riconduceva ad una epoca dolorosa, — <span class="scp">PERCHÈ, CONTRO
MIA VOLONTÀ, DIVENTAI COMPLICE DI UNA MANCATA PAROLA</span>!»
</p>

<p>
Esaminiamo Digny, e Brocchi. — <i>Brocchi</i>. «L'Avvocato Guerrazzi....
chiedeva una missione onorifica per Livorno, ed ebbe <i>evasiva
risposta.... e qui dirò una volta per sempre, lo che avrei dovuto
forse premettere, che lo stato del mio animo il 12 era tale da non
potermi oggi riportare alla mente, che dei fatti complessi, molte circostanze
tornandomi nuove, come se in quei fatti io non avessi rappresentato
una parte principale</i>.» — Messala, cavaliere romano, avendo
rilevata una sconcia battitura sul capo, dimenticati tutti i numeri, non
gli rammentava che dall'uno al cinque; — ma indi a poco la memoria
del Brocchi, cessato lo ecclissi, s'illumina di nuovo per affermare,
che il Collega Martelli confonde <i>epoche e fatti</i>, e per ricordarsi,
che non essi offrivano a me, bensì io proponeva loro recarmi a
Livorno con missione onorevole, come si rileva ancora dalla mia
scrittura indirizzata alla Commissione Governativa: «Guerrazzi
minutò» (il <i>Brocchi</i> dichiara) «un Proclama per conciliare i diversi,
anzi i contrarii atti pubblicati dal Municipio, e dalla <i>sedicente</i> Assemblea; — <i>mi
pare</i> proponesse una Commissione mista da aggiungersi
al Municipio; —  <i>mi pare</i>, ma non ricordo bene, portassi io
questa minuta al Municipio, — ma per concorde opinione di non
accettare quella proposta, intorno alla quale tanto io, che Digny, non
ci eravamo impegnati a nulla.» — <i>Digny</i>. «Andai a cercarlo nelle
stanze del Ministro della Guerra: quivi Guerrazzi e i Deputati <i>per
evitare collisioni persistevano</i> a domandare un Proclama comune col
Municipio; sebbene io <i>facessi sentire</i> <span class="scp">DIFFICILE</span>» (si noti) «una
transazione, Guerrazzi <i>da un lato</i>, Cipriani <i>dall'altro</i>, si mettono a
formulare progetti!» Qui Guerrazzi gli dice: «<i>voi già sapete, che io
vedeva volgere le cose alla Restaurazione</i>» (il Brocchi non concorda;
egli ha inteso, che le mie parole suonavano: «<i>tutti lavorammo nel
senso della Restaurazione</i>»); «la vostra grande difficoltà è Livorno; io
posso accomodare ogni cosa; potreste mandarmici per <i>interino</i>;» ma
egli avendo risposto evasivamente, io soggiungo: «ho rubato tanto,
che non ho un quattrino, e ve lo dico per vostra regola...;» <i>però
dichiara non potere asserire di ripetere le precisissime parole</i>. — E fa
bene ad avvertirlo, perchè <i>sono parole ebbre coteste sue</i>. — Più oltre
nel recarsi in Palazzo con tutti i Colleghi <i>seppe</i>, che il Guerrazzi
desiderava vederlo in serata. — Più oltre dichiara: «Essere
<i>un fatto</i> che il Guerrazzi, e gli altri, che volevano indurre
il Municipio a concertarsi coll'Assemblea, si <i>appoggiassero</i> specialmente
sul bisogno dello <i>appoggio</i> (<i>sic</i>) dei Rappresentanti di tutte
le Popolazioni toscane per essere riconosciuto da esse, ed in questa
idea (e non può reputarsi cattiva) avere il Guerrazzi ed altri
Deputati composti varii <i>progetti</i> di Proclami; ritenere forse il Guerrazzi
per <i>richiesta</i> le parole che io dissi: — fate se credete nuove proposizioni.»
E se vuolsi conoscere per confessione sua propria quale
sia la fede di questo Conte, basta considerare quanto non dubita raccontarci
più oltre, e confrontarlo con le parole superiormente trascritte:
«facevo sentire <i>difficile</i> una transazione: — del resto io rammento
benissimo che io andava per la seconda volta in Palazzo,
con <i>la certezza che nessuna transazione sarebbe accettata</i>. — Bulgarini e
Capaccioli, avvisarono, credo, il Guerrazzi della risoluzione definitiva,
e per Capaccioli Guerrazzi mi fece dire che desiderava vedermi
in serata;» onde non sa come io ritenga aver egli promesso di vedermi
con ordini od altro. Io non istò ad analizzare questo mucchio
di lordure; tutta l'acqua dell'Arno non basta a lavarle.
</p>

<p>
Prove <i>razionali</i> sono la facoltà mia di partire: partirono tutti, perchè
non io? Me aveva affidato di accoglienza e di asilo il Britanno
Legato; me ad ogni evento, col mezzo del suo Segretario, l'Ambasciatore
Francese profferiva tutelare con bella gentilezza fino dalla mattina
nel suo palazzo; me vollero trarre seco loro i Deputati che pei
passi sgombrati accompagnai onde uscissero incolumi. Me il Colonnello
Nespoli e il Generale Zannetti erano venuti a prendere per
iscortarmi fino alla Stazione della Strada Ferrata; me il Tommi, me
il Manganaro proffersero condurre via; che più? Il Municipio stesso
e la Commissione mandavano a invitarmi, o intimarmi, o comandarmi
<i>a partire</i>; perchè dunque rimasi? Alle azioni umane, in
ispecie se così inopportunamente singolari, bisogna pure assegnare
proporzionato motivo. <i>Digny</i> si arrampica ai ragnateli per escludere
il convegno, e allega la chiamata del Capaccioli; questi non sa,
che io rispondevo alla domanda del Conte, e tali per lo appunto suonavano
le mie parole: «Ditegli, che lo aspetto nelle mie stanze.»
E se non fosse così, a qual fine, per qual causa, doveva io mandare
pel Conte? Forse, com'egli dichiara, per dirgli io che volevo andare
a Livorno?.... Gagliofferie sono queste. — O che bisogno avevo io di
chiamare alle ore quattro del pomeriggio il Conte per dirgli la sera
che volevo partire per Livorno, mentre a cotesta ora potevo essere
arrivato? — Avevo dato parola, e lo aspettai, quantunque non mi paresse
sicuro il fermarmi. Rideranno certo i giovani Riformatori della
Società della mia pertinacia ad osservare la parola, ma io già sono
vecchio, e quando era giovane trovai che nel mondo costumavasi ancora
mantenere le parole date.
</p>

<p>
<a id="note736" href="#tag736">736.</a> Esodo, cap. X.
</p>

<p>
<a id="note737" href="#tag737">737.</a> «In certi tempi si manifestano tali eccessi di febbre nelle civili
società, che le stesse Assemblee forza è che assumano indole
democratica, e con estrema caldezza favoriscano la causa del Popolo.
Nè questo successe unicamente ai tempi nostri, ma il Consiglio
di Castiglia, il Parlamento di Francia, e le Assemblee degli stessi
nostri antichi Baroni somministrano altrettanti esempii in conferma
di questa verità.» — (<i>Edinburgh Review</i>. Vita di Lord Melbourne, Ministro
inglese.)
</p>

<p>
<a id="note738" href="#tag738">738.</a> Siccome le prove non sono mai troppe, mi capita tra i piedi il
<i>Popolano</i> del 7 marzo 1849, ed in proposito delle elezioni mi occorre
questo passo: «Tutto compreso, <i>conviene confessare che la idea rivoluzionaria,
repubblicana, unitaria, non brilla per la dappocaggine di
quelli che la dovrebbero rappresentare nell'Assemblea dei</i> 120.»
</p>

<p>
<a id="note739" href="#tag739">739.</a>
</p>

<div class="poem">
<p>L'avvivai, l'atteggiai, le diedi moto,</p>
<p>Le diedi affetto.....</p>
<p class="i6">(<i>Versi sotto il ritratto di Masaccio.</i>)</p>
</div>

<p>
<a id="note740" href="#tag740">740.</a> Le parole in carattere italico sono testuali del Conte.
</p>

<p>
<a id="note741" href="#tag741">741.</a> Testimoni. — <i>Pellegrini.</i> «Di parlargli (a Guerrazzi) non ebbi
luogo; bensì lo vedevo, perchè passeggiava fumando per le stanze,
ed anzi aveva qualche volta attorno a sè una bambina sua nipote,
la quale piangeva nel sentire gli schiamazzi di piazza, e le cose che
si dicevano contro di lui, ed il Guerrazzi sentivo che la consolava
dicendole: «non avesse paura, che non gli facevano nulla.» Alla
interrogazione se mi mostrassi turbato, il medesimo testimone risponde:
«vidi, che non faceva altro che passeggiare in su e in giù con
serietà, e fumando; ma io poi non so qual fosse il suo carattere.»
<i>Bernicchi, Armannini, Chiarini, Pellegrini, Mosti, Zucconi, Papadopulo
e Ulacco</i>: — ai miei occhi pareva, che fosse com'era sempre,
serio, e sostenuto: — lo vedevo passeggiare, ma sempre tranquillo.
Il signor Guerrazzi anche lassù nel Forte vedevo stare pensieroso, e
passeggiare, ma senza dir nulla. — Era tranquillo, e faceva coraggio
a noi. — Noi eravamo sgomenti, ma egli ci dava coraggio, e pareva
tranquillo.»
</p>

<p>
<a id="note742" href="#tag742">742.</a> <i>Orsini.</i> «In cotesta sera mi fece calare per mezzo di un lenzuolo
sul tetto, che resta di sotto, ma mi fece subito ritirare su; — peraltro,
prima che fossi calato sul tettino, ci si voleva calare
egli.» — <i>Pellegrini.</i> «Intenda bene, che il signor Guerrazzi non è
che cercasse fuggire, almeno per quello che diceva, ma unicamente
per salvarsi dal furore del Popolo, che gli minacciava la morte.» — <i>Orsini,
Papadopulo, e Armannini</i>: «Sentii che lo persuadevano a mettersi
in salvo dal furore del Popolo, che minacciava sfondare la porta
di Palazzo Vecchio» (così almeno davano ad intendere) «ed entrare
in casa. Il Guerrazzi ricusava dicendo: «che non aveva fatto male a
nessuno, che aveva impedito il più possibile la guerra civile, che
aveva governato il meglio che avesse potuto.» Insistendo peraltro,
egli disse: «bene, vediamo se ci è modo.» — <i>Chiarini.</i> «Unicamente
come misura di precauzione per sottrarlo al furore del Popolo,
fu fatto non so da chi scendere il Rossino onde vedere se vi fosse
stato luogo a celare il signor Guerrazzi nel caso in cui il Popolo avesse
potuto irrompere, — sicchè le pratiche ulteriori furono più lo effetto
delle premure di tutti, che sue.»
</p>

<p>
<a id="note743" href="#tag743">743.</a> <i>Pellegrini.</i> «Una Guardia Nazionale, — venuta circa le ore 2
dopo mezza notte — a portare un biglietto al signor Guerrazzi...»
</p>

<p>
<a id="note744" href="#tag744">744.</a> Vedi in fondo del libro il <i>Registro</i> dei malati, feriti, e morti
dell'armata toscana nella campagna di Lombardia, alla lettera G. — Questo
giovanotto, di casa, piuttostochè comoda, doviziosa, mi
venne presentato tuttavia infermo dal padre suo mentre sedevo Ministro
di S. A. Taluno (ai Ministri di rado mancano lusingatori) m'insinuava
procurargli dalla generosità del Granduca la Croce del Merito,
al che risposi: «Ai miei parenti sia più bello meritare Croce, che
portarla.» E si ebbe come gli altri la comune medaglia.
</p>

<p>
<a id="note745" href="#tag745">745.</a> Questa è la ragione per cui vedremo in breve nel Mandato della
Comune inserita la frase: «imprestito a carico del R. Erario.»
</p>

<p>
<a id="note746" href="#tag746">746.</a> E sì, che bastava dicesse per me le poche parole che per testimonianza
di Santo Antonino Arcivescovo di Firenze, non pure gli
amici, ma i neutrali favellavano, quando prevalsi gli emuli volevano
condurre a morte Cosimo dei Medici <i>il vecchio</i>: «Alii non solum amici,
sed neutrales ad bonum et pacem Reipublicæ intendentes e contrario
loquebantur dicentes: — <i>quid mali fecit homo iste?</i>» — (<i>Opera</i>,
T. III, p. 523.) — Io pure comparendo davanti al Popolo fiorentino
avrei adoperato la formula antica con la quale gli s'indirizzava Dante
Alighieri: «Popule mi, quid feci tibi?»
</p>

<p>
<a id="note747" href="#tag747">747.</a> Dopo la perdita di 77 mila uomini Maometto s'impossessò di
Negroponte, di cui sostenne l'assedio Paolo Erizzo. Ridotto agli estremi
egli ebbe a capitolare; e fu una condizione della resa avere salva
la testa. Maometto per odioso cavillo fece segare il prode guerriero
pel mezzo procurando non gli fosse minimamente offesa la testa. Questa
efferatezza però deve porsi tra i fatti di cui giova dubitare, dacchè
molti accidenti della vita di Maometto la smentiscono, e Marino Sanuto,
esattissimo fra gli storici di quei tempi, non la rammenta. — (Daru,
<i>Storia della Repubblica di Venezia.</i> Capolago, T. III, pag. 346.)
</p>

<p>
<a id="note748" href="#tag748">748.</a> <i>Papadopulo</i> e <i>Ulacco</i>. «La mattina dopo ritornò lo Zannetti
con uno, che non mi rammento chi fosse, e pei corridori dei Pitti
lo condussero a Belvedere promettendogli fargli avere un passaporto
onde andasse subito all'estero.» Il Cavaliere Martelli e il Generale
Zannetti tornando in Palazzo persuasero i servitori Armannini e Zucconi,
che furono poi ritenuti carcerati in San Giorgio, e alle Murate,
e finalmente <i>rilegati</i> (povera gente!) <i>uno</i> a Pescia, l'<i>altro</i> a Casciana,
e Ulacco anch'esso a Parrana. — <i>Zucconi</i>. «Nel quartiere di Palazzo
Vecchio stemmo fino al 13 aprile: in quel giorno il signor Guerrazzi
essendo stato trasportato con quelli della sua famiglia a Belvedere,
io lo seguitai anche costì, perchè il signor Generale Zannetti
e l'Architetto signor Martelli, che lo avevano accompagnato, tornati
al quartiere <i>indussero</i> tanto me che l'altro servitore Luigi Armannini
ad andare noi pure in quel Forte a continuare il nostro servizio
presso al signor Guerrazzi, <i>lusingandoci che dopo due o tre giorni
quando in ispecie fosse stato un poco quietato il Popolo, che faceva
chiasso, e minacciava di morte il signor Guerrazzi, saremmo usciti</i>.
</p>

<p>
<a id="note749" href="#tag749">749.</a> Quantunque io creda fermamente, che gli Ufficiali di questo
corpo non possano essere confusi co' loro ribaldi soldati, i quali a questa
ora saranno stati espulsi di certo, pure io dichiaro, che il contegno
loro fu quale si conviene a persone onorate. Questo poi io dico
perchè è vero, e non per vili riguardi, e penso che cotesti bravi Ufficiali
mi crederanno.
</p>

<p>
<a id="note750" href="#tag750">750.</a> «Illustrissimo Signore.
</p>

<p>
«Al seguito della richiesta di V. S. Illustriss.<sup>a</sup> a mia cura inoltrata
al Ministro di Giustizia e Grazia, ricevo commissione di parteciparle
che le Carte e Documenti esistenti negli Archivii delle
RR. Segreterie, da esaminarsi nello interesse della nota causa di
Perduellione, sono posti a disposizione del Tribunale Istruente, e
perciò il Ministro incaricato potrà presentarsi a tale uopo, ogni
qualvolta lo creda opportuno, dirigendosi per migliore indicazione
al signor Segretario aggiunto del Ministero dell'Interno, Ottavio
Andreucci.
</p>

<p>
«Frattanto con distinta stima ho il pregio di confermarmi,
</p>

<p class="indl">
«Di V. S. Illustrissima,
</p>

<p class="indr">
«Devotiss. e Obbligatiss. Servitore<br />
«<span class="smcap" style="margin-right: 4em">A. Lorini.</span>
</p>

<p>
«Dall'Uffizio del Regio Procuratore di Firenze, li 11 giugno 1849.
(Ricevuta il 12 detto.)
</p>

<p class="indl">
«Al Signor Giudice Direttore degli Atti Criminali.»
</p>

<p>
«<i>N. B.</i> Il sottoscritto Ministro, appena passatagli la presente Officiale,
essendosi, per l'oggetto di che in essa, trasferito al Ministero
dell'Interno presso il signor Segretario aggiunto Avvocato
Andreucci, e successivamente, di concerto con lui, a quello di
Giustizia e Grazia, è rimasto quivi stabilito che a sua cura si sarebbero
riunite le Carte e Documenti di che si parla in questa medesima
Officiale, ed esistenti negli Archivii delle RR. Segreterie ed
altrove, per esserne poi fatta la trasmissione al Tribunale Istruente.
</p>

<p class="indr">
«<span class="smcap">Dini</span>.»
</p>

<p>
(<i>RISERVATISSIMA.</i>)
</p>

<p class="indl">
«Illustrissimo Signore,
</p>

<p>
«Quest'Uffizio accompagna a V. S. Illustrissima numero 36 Documenti,
la maggior parte lettere originali, più Nº 12 Ricevute e
riscontri di pagamento parimente originali, e Nº 10 Minute di Dispacci
telegrafici, perchè ne sia fatto l'uso di ragione nella Causa
di Perduellione costì pendente.
</p>

<p>
«Vi troverà annessa una nota di riscontro, che firmata vorrà
tornarmi nell'accusare il ricevimento di quanto sopra. E mi pregio
segnarmi con distinta stima,
</p>

<p class="indl">
«Di V. S. Illustrissima,
</p>

<p class="indr">
«Devotissimo Servitore<br />
<span style="margin-right: 2em">«<span class="smcap">F. Fortini</span> ff.</span>
</p>

<p>
«Dalla Residenza del Regio Procuratore Generale
alla Corte R. di Firenze, li 10 settembre 1849.
(Ricevuta il dì 11 settembre.)
</p>

<p class="indl">
«Al Signor Giudice Direttore degli Atti Criminali di Firenze.»
</p>

<p>
Alle istanze del Guerrazzi poi l'Accusa sentite come rispondeva:
</p>

<p>
«Il Regio Procuratore Generale,
</p>

<p>
«Vista la presente istanza defensionale nell'interesse di Francesco
Domenico Guerrazzi;
</p>

<p>
«Attesochè non sia nelle facoltà dei Tribunali di ordinare che
sieno aperti e posti a disposizione dei terzi, ec. — ancorchè Difensori,
ec. — gli Archivii contenenti il Carteggio e le Corrispondenze del
Ministero ec., e si ritenga solo ammissibile la domanda di comunicazione
di certi Documenti relativi a certi fatti perchè abbiano rilevanza
in causa ec.;
</p>

<p>
«È di parere che la istanza medesima non debba essere accolta,
ec.
</p>

<p class="indl">
«Fatto li 11 ottobre 1850.
</p>

<p class="indr">
«<span class="smcap">Bicchierai</span>.»
</p>

<p>
<a id="note751" href="#tag751">751.</a> Il Marchese di Pomeras nell'11 novembre 1671, condannato a
morte, passando per Laval assistè al suo supplizio, e molto si dolse
col pittore, che assai male ne aveva rappresentato la effigie; la sera
poi andò a cenare, e a dormire col Giudice, che lo aveva condannato.
Lo narra la Contessa di Sévigné. — (Fletcher, <i>I grandi giorni dell'Avernia. — Revue
des Deux Mondes</i>, Tome 11<sup>e</sup>, Paris, pag. 21.)
</p>

<p>
<a id="note752" href="#tag752">752.</a> Cavaliere Senatore Professor Giovanni Resini. <i>Biografia del
Prof. Pietro Obici</i>. Pisa, Nistri, 1851, pag. 6.
</p>

<p>
<a id="note753" href="#tag753">753.</a> Nelson raccomandò nel suo testamento Emma, la Erodiade della tradita
capitolazione Ruffo, al Governo inglese, ma questo ricompensò tutti
i membri della sua famiglia, e passò in oblio Emma Hamilton la mala
femmina, come quella che lo aveva spinto a disonorare una vita tutta
gloria con azione vituperosa. — (<i>Vita di Nelson.</i> Rev. Brit. Tomo VII, p. 117.)
</p>

<p>
<a id="note754" href="#tag754">754.</a> Come in questa seconda, e troppo più iniqua replica.
</p>

<p>
<a id="note755" href="#tag755">755.</a> Come in questa seconda, e troppo più iniqua replica!
</p>

<p>
<a id="note756" href="#tag756">756.</a> Alexandre Dumas, <i>Impressions de Voyage</i>
</p>

<p>
<a id="note757" href="#tag757">757.</a> Querini. <i>Vita di Carlo Zeno</i>.
</p>

<p>
<a id="note758" href="#tag758">758.</a> Questo Documento occorre fra quelli, che l'Accusa non ha reputato di suo <i>interesse</i>
stampare nel <i>mostruoso</i> Volume.
</p>

<p>
<a id="note759" href="#tag759">759.</a> «Mirifica procuratione abjectissimum negotium pro amplissimo ornamento expedendum
Thebanis reddidit.» — (Valerio Massimo, <i>Factorum Dictorumque memorabilium</i>,
Lib. III, cap. 7.)
</p>

<p>
<a id="note760" href="#tag760">760.</a> Il condannato alla galera a vita, poichè vi aveva consumato 30 anni, domandava e
otteneva per benigna consuetudine la grazia della rimanente pena. SE venisse rispettata, il
maximum dell'<i>Ergastolo</i> non <i>dovrebbe</i> passare 22 anni e mezzo; la Casa di Forza non
<i>dovrebbe</i> prolungarsi oltre i 4 anni e mezzo; e quella di Detenzione non <i>dovrebbe</i> durare più
di un anno; ma non è così in pratica; e mi dicono perfino di condannati alla Casa di Forza a
97 mesi. — Se le cose stanno come mi suppongono, parrebbe, che grande incertezza governasse
tanto importante soggetto.
</p>

<p>
<a id="note761" href="#tag761">761.</a> «<i>Il Nuovo Messia, la sua legge e i suoi discepoli, o le Rivoluzioni nella Penisola
italica spiegate per mezzo delle loro cause. Catechismo morale-polilico-teorico-pratico,
estratto dalle opere del sig. Guerrazzi avvocato livornese; del Padre Pasquale
Cappuccino nel Convento di Gibilmanna in Sicilia. Traduzione dal Francese. Firenze
1849</i>.» Tale è il titolo di una opera di 12 pagine! — O uomini di Mindia, diceva Diogene
vedendo le porte sperticate di cotesta terra, chiudete le porte, che non abbia a scappare
la città!
</p>

<p>
<a id="note762" href="#tag762">762.</a> «<i>La Italia. Storia di due anni 1848-1849, scritta da C. Augusto Vecchi; — dedicata
ai Forti, alle Madri, e alle Vergini innamorate</i>.» (<i>Torino. C. Perrin</i>, 1851.)
</p>

<p>
<a id="note763" href="#tag763">763.</a> Citando a memoria commetto alcuni errori, che sono emendati da quanto vengo
esponendo qui oltre.
</p>

<p>
<a id="note764" href="#tag764">764.</a> E non è vero.
</p>

<p>
<a id="note765" href="#tag765">765.</a> Senza ira, come senza rancore: riuscì a voi salvare la Repubblica Romana?
</p>

<p>
<a id="note766" href="#tag766">766.</a> Questo mettere a un mazzo Guicciardino e Machiavello non a giudizioso. Chiunque
però si faccia a governare gli Stati con sicurezza di sbagliare meno che può, forza è che adoperi
il modo sperimentale di considerare le umane cose da cotesti due politici gravissimi insegnato.
Altro è il modo di esaminare, ed altro lo scopo: quello è l'arnese, e questo è la opera.
Lo scopo ai dì nostri diversifica assai da quello dei tempi del Machiavello; il modo di esaminare
è ottimo ancora al presente, perchè fondato sopra la esperienza.
</p>

<p>
<a id="note767" href="#tag767">767.</a> Le manifestazioni, che mi vedeva fare dintorno, davvero non mi ricordavano punto nè
Leonida, nè Pietro Micca, nè il vescovo Germanos. Molti dei prodi giovani erano morti!... — Altri accorsero alla voce nostra per difendere la Patria, ma ohimè! inesperti, e neppure moltissimi,
male potevano avventurarsi in campagna aperta; soccorsi, e confortati dal consenso
universale, avrebbero potuto guardare i posti alla frontiera, e salvare l'onore; di più non credo,
nè altri può credere con fondamento, che potessero fare.
</p>

<p>
<a id="note768" href="#tag768">768.</a> Forse per avere scritto romanzi e poesie si ha da crederebbe si possa fare la guerra
senza cannoni, e senza soldati? — Intorno alla virtù dello entusiasmo ho detto altrove; divina
cosa ella è, ma non si possono pretendere prodigi da quella; e questo entusiasmo non ha
bisogno delle perette per sollevarsi; nè il Paese allora era disposto a dare corpo alle immaginazioni
degli esaltati. Nelle opere che leggo, vedo Filippiche sempre, o nere o rosse; non
istorie, nè materia da storie.
</p>

<p>
<a id="note769" href="#tag769">769.</a> Qui due errori: uno di giudizio; l'altro di fatto. Non è vero, che il voto universale
fosse di unirsi con Roma; non è vero, che fossero eletti i Deputati a formar parte della Costituente
Italiana.
</p>

<p>
<a id="note770" href="#tag770">770.</a> Messa da parte la tumida esagerazione delle parole, e del concetto di questa scrittura,
devo confessare, che la persona meno acconcia a persuadermi era il signor Maestri, il quale
appoggiandosi agli esaltati del paese, e di fuori, opponeva ai ragionamenti le fantasie di mente
accesa, la violenza, e spesso ancora parole meno che oneste. Proconsolo sì, non Legato, e la
Repubblica Romana ai giorni nostri non mi pareva tale che potesse o dovesse spedire Popilii.
</p>

<p>
<a id="note771" href="#tag771">771.</a> Voto popolare, è vero; ma non voto universale del Popolo, nè espresso nei modi
convenienti di chi dispone di cosa solenne.
</p>

<p>
<a id="note772" href="#tag772">772.</a> Ministro mi fece il Principe; Membro del Governo Provvisorio le Camere del Parlamento
Toscano, e il Popolo; Partiti opposti io non blandii: fummo d'accordo a consultare
il voto universale; e questo difesi. I Repubblicani presentendo sfavorevole il voto universale
si sforzarono strascinare il Popolo, o metterlo in compromesso tale, che non potesse più tornare
addietro; e queste sono male arti, e in tutti così, rossi come neri.
</p>

<p>
<a id="note773" href="#tag773">773.</a> Lo Scrittore servendo al Partito giudica senza esame: egli non ha mai letto i miei
Scritti <i>politici</i>. Appena vennero i tempi opportuni per occuparmi <i>praticamente</i> delle cose del
Paese, l'<i>Apologia</i> prova come sempre le Dottrine Costituzionali sostenessi.
</p>

<p>
<a id="note774" href="#tag774">774.</a> Amo il Popolo davvero, e quindi aborro prevalermi della sua esaltazione per perderlo:
tutti desidereremmo la Italia unita in una sola Nazione, ma questo non importa già che
nutrendo simile desiderio l'uomo politico deva rigettare il bene possibile, per tenere dietro a
cosa, che i tempi non consentivano nè gli uomini.
</p>

<p>
<a id="note775" href="#tag775">775.</a> Richelieu scrisse tragedie, Canning poesie, Martinez della Rosa commedie, nè penso
che governassero gli Stati con le loro opere letterarie. Lo Autore può scrivere quello che
vuole: il Ministro fa quello che deve; e le reti dello Ambasciatore sono prette immaginazioni;
e chi sia questo Ambasciatore dalle <i>mille</i> miglia non è facile a comprendersi.
</p>

<p>
<a id="note776" href="#tag776">776.</a> Il Piemonte mi offriva pegno di accomodare probabilmente le cose d'Italia; la Repubblica
Romana a scomodarle sempre più. Qui nota, lettore; gli <i>zelanti</i> del Piemonte mi accusano
propenso alla Repubblica Romana; gli <i>zelanti</i> Repubblicani propenso al Piemonte!
</p>

<p>
<a id="note777" href="#tag777">777.</a> Volendo reggere col <i>positivismo</i>, per necessità dovevo accostarmi al Partito dei positivi.
E ritenute le proposizioni, che pure va dettando lo Scrittore, — che la fuga del Principe
non appresi per cosa di grave momento, e vidi sempre in lui il filo per uscire dal laberinto; — che
fui oppositore costante alla Unificazione con Roma, in ispecie a quel misleale bandirla,
e lasciare poi alla Costituente la <i>libertà</i> del ratificarla; — che giunto al Potere ebbi
modo a fare proclamare la Repubblica, e non volli; — che propenso al Piemonte erami spino
negli occhi la Repubblica Romana; — che la Unificazione con Roma prima della battaglia di
Novara per non increscere a Piemonte respinsi, e dopo per evitare, come credeva, la invasione
straniera; — che finalmente i Repubblicani avrebbero dovuto mettermi in prigione: — ritenute
tutte queste proposizioni, non mi sembra che stia a martello supporre che volessi
rendermi necessario a tutti i Partiti; almeno del Repubblicano non diventavo benemerito; ma
Partito e Logica non si sposeranno mai. Il signor Rusconi ha voluto fare di me la seconda
edizione di lord Ashley, che poi fu conte di Shaftesbury, ed uno del Ministero Cabal sotto
Carlo II; ma egli ha mancato di avvertire come questo uomo insigne per improbità politica
non si opponeva mai ai Partiti, bensì si gettava in balía di quello, che più gli appariva zelato,
e promosso dal Popolo. Parteggiò col Cronvello finchè visse, e dopo la sua morte attese ad
unirsi alle fortune della Restaurazione. Salcio sempre, e ferro mai; così stette a galla sempre;
ma, ripeto, Logica e Partito non sono <i>destinati</i> a sposarsi. (Vedi Hume, <i>Storia d'Inghilterra</i>,
Capitolo 65.)
</p>

<p>
<a id="note778" href="#tag778">778.</a> E prima, e dopo lo infortunio di Novara, pretesi che con buona fede s'interrogasse
la universalità dei Toscani sopra le sorti del Paese. Tutto è qui; la mia anima non si noleggia
ai Partiti, e la mia rettitudine per scilocco o tramontana non varia. Il Paese doveva consultarsi;
anche i Repubblicani ne andarono d'accordo: dunque il voto universale doveva rispettarsi,
e aspettarsi: poi i Repubblicani il voto universale pretesero non rispettare nè aspettare;
ma allora, era il Popolo, o un Partito, che voleva imporre la Repubblica?
</p>

<p>
<a id="note779" href="#tag779">779.</a> Questo è vaniloquio. L'onore dell'uomo di Stato consiste nel procurare il maggior
bene, e nello evitare più che possa mali al suo Paese. Noi non avevamo a sostenere per punto
di onore la Repubblica, perchè non l'avevamo proclamata.
</p>

<p>
<a id="note780" href="#tag780">780.</a> Chi mi fa rimprovero di non essere morto, quantunque Ministro di Repubblica, prima
di tutto è <i>vivo</i>! Ciò posto, dirò: appunto perchè conoscevo i sentimenti del Popolo aborrii di
eccitarlo, e strascinarlo come si pretendeva; invece di salvare me solo nello esizio di tutti, operai
in modo da salvare gli <i>altri</i> e perdere <i>me solo</i>. — Il signor Rusconi, che fu Ministro, dovrebbe
sapere, che i Ministri non si dilettano a immaginare, ma a raccogliere i fatti, e su quelli
fondare i giudizii e le azioni; chi altramente fa, sè perde ed altrui.
</p>

<p>
<a id="note781" href="#tag781">781.</a> Il Dottore Maestri pur troppo si atteggiava, come ho detto, a Proconsolo, piuttostochè
a Ministro di Stato amico. Lascio considerare se le sue teorie fossero accettabili: mettere a
cimento la salute di un Popolo per principii, che appartenevano ad un Partito violento sì, ma
in minorità nel Paese, non è probità di cittadino, bensì opera di fazioso. Il signor Rusconi
pensa accusarmi, e, se non isbaglio, fa la mia apologia. Io che sono uomo all'antica, per esempio,
credo, che il Popolo si accomoderebbe più volentieri con un Re come Enrico IV, che
s'ingegnava a fare in modo che tutte le domeniche avesse la gallina in pentola, che col signor
Rusconi, il quale s'ingegnerebbe a farlo impiccare per la maggiore gloria ed esaltazione
della Repubblica.
</p>

<p>
<a id="note782" href="#tag782">782.</a> Il sig. Rusconi erra: non io accettai, ma il signor Montanelli accolse le trattative sopra
8 punti come si è veduto nella Apologia; ed in questo fummo discordi, sicchè egli mi
lasciò a discutere solo il negozio con lo insistentissimo signor Maestri: la violenza di questo
Signore giunse a tale, che io scrissi a Roma, lo avrei fatto scortare ai confini se non si richiamava, e mi fu promesso. — Tutto per forza, e sempre hanno preteso da me e da altrui. — Finchè
non incontrano opposizione essi sono larghi di blande parole, ma se taluno si avvisa
contradirli indracano, violentano, e oltraggiano..... come tutti i Partiti in generale, senza eccezione
di alcuno.
</p>

<p>
<a id="note783" href="#tag783">783.</a> Non dica il <i>Popolo</i>, ma la parte del Popolo, che unita ai non Toscani dominava tiranna
in quel momento. E in quanto a <i>sincerità</i>, io non aveva promesso nulla.
</p>

<p>
<a id="note784" href="#tag784">784.</a> Fu parlato di cambio di milizie, ma il Governo di Roma voleva mandare Volontarii,
ed io non gli accettai. — Quello che più importava era la difesa comune; invitato a inviare
per questo scopo ufficiali a Bologna, gli mandai, e non trovarono nessuno! — Questo fatto
mi somministrò la misura della concludenza delle proposte fattemi. Il signor Berti Pichat
venne da Bologna portando carta del Governo per farne danaro con qualunque sagrifizio; e questo
fatto mi somministrò la misura dei termini ai quali si trovava ridotta la finanza romana,
che si voleva mescolare con la nostra. Delle proposizioni senza ambiguità dissi avrei accettato
quelle, che per giudizio del Consiglio di Stato non avrebbero pregiudicato la libertà del voto
del Popolo Toscano. Giudicate come vi pare, ma narrate secondo la verità e la rettitudine. I
passi ce gli spianava pur troppo la Repubblica Romana, ma bisogna andare prima d'accordo
sul dove ella ce gli spianava.
</p>

<p>
<a id="note785" href="#tag785">785.</a> Non è vero: fu affrettata quanto più si potè, nè si poteva fare in meno tempo; assolvendo
perfino da talune formalità, che pure sembravano necessarie; e gli Atti del Governo
riferiti dal <i>Monitore</i>, e dall'<i>Accusa</i> nel Volume dei Documenti, ne fanno piena testimonianza.
</p>

<p>
<a id="note786" href="#tag786">786.</a> Non feci io il Discorso di apertura, nè lo lessi: lo scrisse e lo lesse il signor Montanelli.
Consideri il signor Rusconi, che con tanta inesattezza non si giudica, nè si condanna.
</p>

<p>
<a id="note787" href="#tag787">787.</a> Anche questo non è vero; dimostrando la difficoltà, che il Popolo Toscano aderisse
alla Unificazione, gli diceva che non avrebbe acconsentito a perdere i vantaggi di Stato a
parte; e che gl'interessi materiali non si possono ad un tratto distruggere: ma è proprio
una miseria parlare di questi negozii ai Repubblicani socialisti, i quali presumono condurci
alla ricchezza universale traverso il fallimento universale. Il signor Rusconi è socialista, e sul
principio della sua opera, senza pietà neanche pei suoi amici, li dichiara apertamente ignoranti
tutti; pensiamo un po' che cosa dovessi parergli io, che non sono dei suoi! Ma perchè anche
egli non ha esposto il suo <i>balsamo</i> per sanare i mali della Società? — Questi uomini siffatti
di dura cervice non vogliono capire come invano si strascinino Popoli a cose a cui reluttino.
Sia male o bene la vitalità municipale in Italia qui non importa discorrere, ma la pretensione
di passare la spugna sopra la medesima è follia. Sicilia e Venezia pure allegavano le stesse
ragioni per ricusarsi alla Unificazione, e il Rusconi si arrovella contro gli uomini che gli
palesavano queste repugnanze nazionali. Le idee fisse generano questo male, che vedendosi un
lato solo della quistione, gli altri non si vogliono guardare, e si termina col non capire più
nulla. — Intorno poi ai motivi del differire a proclamare la Repubblica, mostrai essere semplicissimi,
e consistere nel non volerla i Toscani, e nel pretendere (e qui errai) che anche i Partitanti
della Repubblica, oppressi dalla evidenza dei fatti da me e da altri in cotesto tempo
raccolti, se ne persuadessero.
</p>

<p>
<a id="note788" href="#tag788">788.</a> Ripeto, che il Discorso non fu mio; fu composto, e letto dal signor Montanelli. Con
tanta inesattezza probità non consente giudicare.
</p>

<p>
<a id="note789" href="#tag789">789.</a> Anzi cospirava a rovesciarmi: ma una volta la Costituente Toscana riunita, io era
sottoposto; e quando una Assemblea uscita dal <i>voto universale</i> non voleva intendere di Repubblica
e di Unificazione, si ha da credere che esprimesse il parere della maggiorità della nazione,
e lo esprimeva. Se non è così, voto universale che significa? <i>Votate liberissimamente
come vogliamo noi</i>; non era un po' questa la pretensione repubblicana?
</p>

<p>
<a id="note790" href="#tag790">790.</a> Quanto sia vero questo, si è veduto.
</p>

<p>
<a id="note791" href="#tag791">791.</a> L'Assemblea conoscendo le mie intenzioni mi prescelse, e non <i>mi disfeci</i>. Montanelli
desiderò andare altrove perchè conosceva a prova la inanità delle pretensioni repubblicane,
anzi socialistiche, e si partì amico da me, nè crede adesso, che io gli abbia fatto torto.
</p>

<p>
<a id="note792" href="#tag792">792.</a> Falso anche questo: furono i partigiani del signor Rusconi che <i>a forza vollero pubblico</i>
questo rapporto, e lo ebbero secondo la <i>verità</i>. Forse era falso? — Può dirlo falso il
signor Rusconi? E se fu, com'era, vero, dovevo io mentire all'Assemblea, che <i>ordinò</i> le si dicesse
pubblicamente la verità, proponente Pigli? Così non si giudica con probità.
</p>

<p>
<a id="note793" href="#tag793">793.</a> Che io al desiderio del Montanelli compiacendo consentissi ad allontanarlo, è vero;
ma che io lo allontanassi con forza o con astuzia, non è vero. Montanelli conobbe inevitabile
la Restaurazione, la volle operata secondo il mio concetto; e amò andare lontano per salvarsi
dalle quotidiane molestie degli amici del signor Rusconi.
</p>

<p>
<a id="note794" href="#tag794">794.</a> Qui occorrono spropositi quante parole. Io volli nulla, ripeto; volli quello che al
Popolo piacque, pacato e illuminato sopra i suoi interessi. La unione al Piemonte è un sogno.
Il Granduca poteva tornare senza armi straniere, se la resistenza di Livorno non era; e Livorno
non avrebbe resistito (e lo dichiarò), se il Municipio Fiorentino avesse accettata l'adesione
dell'Assemblea Costituente; e se il Principe voleva assicurarsi con un polso di armati,
una Legge votata gli dava facoltà di condurre 5000 uomini da potenza amica, e costituzionale,
e non vi sarebbe stato bisogno di chiamare, o forse, come credo piuttosto (nonostante le
apparenze contrarie), sopportare gli Austriaci. E le mie risoluzioni perchè non dovevano essere
<i>leali</i>? Non è egli desso quegli che dichiara non avere voluto io mai la Repubblica? aver
potuto bandirla, ed essermi opposto prima e dopo la sventura di Novara? Dunque, in che, e
come non erano <i>leali</i>? Questi Procuratori <i>Regii</i>, repubblicani, o no, ragionano tutti ad un
modo.
</p>

<p>
<a id="note795" href="#tag795">795.</a> Ai Corpi Lombardi; che venivano per mare, facevo osservare come fosse più giudizioso
proseguire per quella via fino a Civitavecchia, — e meno che al signor Rusconi, a tutti
parrà, com'è, così; agli altri che si presentarono dalla parte di terra fu data abilità a
passare, ed ebbero soccorsi. Non sono stato mai così stupido da credere alla gratitudine
degli uomini: ho pensato a fare il mio dovere, e basta. Io poi sono di quelli, che non
vedono che gloria sia innalzare una bandiera per abbandonarla subito nel sangue e nel
fango; i tentativi insensati scemano il credito e tolgono il coraggio. I Toscani furono eccitati
a difendere le frontiere, e lo hanno dimostrato i Documenti. La difesa per salvare l'onore si
sarebbe fatta, ed anche per dare motivo alla diplomazia di tenere lontano lo straniero; <i>di più
non credo</i>; ma ci voleva tempo. — Il signor Rusconi appartiene alla scuola di coloro, che
danno allo entusiasmo la virtù dei denti del serpente di Cadmo. Venezia prima che si dichiarasse
Repubblica non difese forse la sua Indipendenza? Falsare il vero non è virtù da Repubblicano,
che io sappia.
</p>

<p>
<a id="note796" href="#tag796">796.</a> Dai solenni svarioni intorno a quanto avvenne in Firenze nell'11 aprile, e che
tutti conoscono, si argomenti la esattezza e la probità dello Scrittore. Così Scrittori <i>neri</i> e
<i>rossi</i>, indemoniati dal maligno spirito di Parte, alterano i fatti, o gl'immaginano, falsano i
giudizii, buona fede e morale e onestà calpestano per servire ai proprii furori. Anch'essi faranno
bene, perchè insegneranno ai Popoli il fastidio delle esagerazioni, e porranno in credito
il linguaggio sincero, sperimentato ed esatto, che si desidera dalla gravità delle cose, e di cui
i nostri padri ci lasciarono nobili documenti, a modo di esempio il Machiavelli (che il signor Rusconi
disprezza) nei Discorsi su le Deche di Tito Livio.
</p>

<p>
<a id="note797" href="#tag797">797.</a> Tutto questo è un finimondo di bugie.
</p>

<p>
<a id="note798" href="#tag798">798.</a> Cioè dai Repubblicani; ed ecco come è consentaneo seco lo Autore, che io volevo
rendermi necessario a tutti i Partiti. Il Partito vinto mi voleva mettere in prigione! il vittorioso
mi ci ha messo. Raccomando la Storia del Dottore.
</p>

<p>
<a id="note799" href="#tag799">799.</a> Come! Poco sopra i miei scritti predicano il <i>sagrificio, la gloria, la Repubblica</i>
ec. — Adesso porto il <i>pessimismo</i> dei miei <i>scritti</i> nel Governo. — E con questa coerenza
ed esattezza si scrivono Storie! Machiavelli, e Guicciardini, bisogna dire, che le scrivevano
con più fondamento.
</p>

<p>
<a id="note800" href="#tag800">800.</a> Il signor Rusconi mi darebbe diritto di recriminare intorno alla falsità dei suoi fatti,
e alla fallacia, per non dire peggio, dei suoi giudizii, ma le condizioni fra noi sono diverse;
egli è <i>tristamente</i> esule, io <i>beatamente</i> prigione, e sotto processo. Renunzio a questo diritto
per augurargli però miglior mente, e miglior cuore: miglior mente, per astenersi dal dettare
scritture che sono una contradizione perpetua fra loro, e ponderare con più gravità quanto
gli sfugge dalla bocca; perchè se il parlare (e si vede) poco gli costa, tacere gli costerebbe
anche meno; — migliore cuore, onde comprenda quanto sia disonesto gravare la reputazione di
chi non può, come vorrebbe, difendersi, e sta in carcere, scontando le insanie o le perfidie altrui.
</p>

<p>
<a id="note801" href="#tag801">801.</a> Ovidio, <i>de Remedio Amoris</i>, libro I.
</p>

<p>
<a id="note802" href="#tag802">802.</a> Documenti, pag. 448, 511, 513, 514, 525. — A Livorno Piemontesi furono coloro,
che le armi del Console sardo abbatterono. — (Ivi, pag. 513.)
</p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Le correzioni elencate a <a href="#corrige">pag. 830</a> (Errata Corrige) sono state riportate nel testo.
</p>

<p class="covernote">
Copertina creata dal trascrittore e posta nel pubblico dominio.
</p>

<p class="center">Si riporta qui di seguito il testo del documento mostrato in immagine a <a id="mandato" href="#mand">pag. 757</a>.</p>

<div class="intnote">
<p>
Amministrazione
dell'Anno 1849.
</p>

<p>
Titolo — Articolo
dello Stato
di Previsione
</p>

<p>
N. 424
del Registro
della Cancelleria.
</p>

<p>
Buono
per £ 1000
</p>

<p>
Mandato provvisorio.
</p>

<p>
Nº 572 nero.
</p>

<p>
Indicazione
dei
Documenti
di corredo.
</p>

<p class="center">
COMUNITÀ DI FIRENZE.
</p>

<p class="center">
Ordine di Pagamento.
</p>

<p>
Il signor Luigi Tanfani, Camarlingo
della Comunità di Firenze, pagherà al signor
Cavaliere Giuseppe Martelli Lire
Mille per imprestito a carico del R. Erario
da farsi al signor Francesco Domenico
Guerrazzi Capo del cessato Governo Provvisorio,
<span class="scp">PER SUPPLIRE ALLE SPESE DI VIAGGIO</span>,
per la mancanza nella Depositeria d'Impiegati
incaricati del rilascio dei pagamenti,
<span class="scp">IN CONFORMITÀ DEL TRASCRITTO PARTITO
MAGISTRALE</span>, ritirando in piè del presente
Mandato l'opportuna quietanza, ed i recapiti
notati in margine, per ottenere
l'abbuono nel Rendimento di Conti.
</p>

<p>
Dalla Cancelleria Comunitativa di Firenze
li 13 aprile 1849.
</p>

<p class="indr">
Visto. Il Gonfaloniere
<span class="smcap">Ubaldino Peruzzi</span>
</p>

<p class="indr">
Il Cancelliere Comun.
<span class="smcap">S. Gotti</span>
</p>

<p>
Per ricevuta della somma in contanti
Lire Mille.
</p>

<p class="indl">
<span class="smcap">Gius. Martelli</span>
</p>
</div>
</div>

</body>
</html>
